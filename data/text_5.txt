අනුර කුමාර දිසානායක ජනාධිපති ධුරයට පත්විමෙන් පසුව ප්‍රථම විදෙස් සංචාරය ලෙස අද (දෙසැම්බර් 15 වැනිදා) පස්වරුවේ අසල්වැසි ඉන්දියාව බලා පිටත්ව ගියේය.

ජනාධිපතිවරයා සමග විදේශ කටයුතු, විදේශ රැකියා සහ සංචාරක අමාත්‍ය විජිත හේරත් සහ කම්කරු අමාත්‍ය අනිල් ජයන්ත ද මෙම තෙදින නිල සංචාරය සඳහා එක්ව සිටිති.

ඉන්දීය ජනාධිපතිනි ද්‍රෞපදී මුර්මු ගේ ආරාධනාවකට අනුව ජනාධිපති අනුර කුමාර දිසානායක ඉන්දියාවේ සංචරයක නිරත වන බව ශ්‍රී ලංකාවේ විදේශ කටයුතු අමාත්‍යංශය නිවේදනය කළේය.

මෙහි දී ඉන්දීය අගමැති හමු වී එකඟතා කිහිපයකට ද එළඹීමට නියමිත බවත් මෙම සංචාරයේ දී ඉන්දීය ජනාධිපති ද්‍රෞපදී මුර්මු සහ තවත් රාජ්‍යතාන්ත්‍රිකයන් කිහිපදෙනෙකු ම මුණ ගැසීමට නියමිත බවත් එම නිවේදනයේ දැක්වෙයි.

ජනාධිපති අනුර කුමාර දිසානායක, ඉන්දීය උප ජනාධිපති ශ්‍රී ජග්දීප් දන්කාර්, ඉන්දීය විදේශ කටයුතු අමාත්‍ය ආචාර්ය එස් ජයිශංකර්, ඉන්දීය සෞඛ්‍ය අමාත්‍ය ජේ.පී.නන්ද, ඉන්දියාවේ ජාතික ආරක්ෂක උපදේශක ශ්‍රී අජිත් දෝවාල් ඇතුළු තවත් රාජතාන්ත්‍රිකයන් සමඟ සාකච්ඡා පැවැත්වීමට නියමිත බව ජනාධිපති අංශය සඳහන් කළේය.

එහිදී අන්‍යෝන්‍ය වශයෙන් උනන්දුවක් දක්වන කරුණු රාශියක් පිළිබඳව ද්විපාර්ශ්වික සාකච්ඡා පවත්වනු ඇත.



දෙරට අතර ආයෝජන සහ වාණිජ සබඳතා ප්‍රවර්ධනය කිරීම සඳහා දිල්ලි නුවර පැවැත්වෙන ව්‍යාපාරික උත්සවයකට සහභාගිවීමට සැලසුම් කර ඇති ජනාධිපතිවරයා, බුද්ධගයාවේ සංචාරය කිරීමට ද නියමිතව ඇත.

අනුර කුමාර දිසානායක ජනාධිපතිවරයාගේ ඉන්දීය සංචාරය දෙරට අතර බහුවිධ සහ අන්‍යෝන්‍ය වශයෙන් වාසිදායක සහයෝගීතාව තවදුරටත් ශක්තිමත් කරනු ඇතැයි ද විදේශ කටයුතු අමාත්‍යංශය සඳහන් කළේය.

මෙම සංචාරයේ දී දෙරට ඇති කරගන්නා ගිවිසුම් සහ තීන්දු තීරණ සම්බන්ධයෙන් සංචාරයෙන් පසුව දෙරට විසින් නිකුත් කරනු ලබන ඒකාබද්ධ නිවේදනයක් හරහා දැනුවත් කරන බව සෞඛ්‍ය හා ජනමාධ්‍ය අමාත්‍ය නලින්ද ජයතිස්ස දෙසැම්බර් 11 වැනිදා පැවති අමාත්‍ය මණ්ඩල තීරණ දැනුම් දීමේ මාධ්‍ය හමුවේදී කියා සිටියේය.


මෙවර ජනාධිපතිවරණයේ ප්‍රතිඵල නිකුත් වීමෙන් පසුව මෙන්ම මහ මැතිවරණයෙන් ජාතික ජන බලවේගය ජයග්‍රහණය කිරි‍මෙන් අනතුරුව ජනපති අනුර කුමාර දිසානායක හමුවීමට පැමිණ සුබ පැතුම් පළ කළ මුල්ම රාජතාන්ත්‍රික නියෝජිතයා වන්නේ ශ්‍රී ලංකාවේ ඉන්දීය මහ කොමසාරිස් සන්තෝෂ් ජා ය.

එමෙන්ම ජනාධිපති අනුර කුමාර දිසානායක හමුවීමට පැමිණි පළමු විදේශ රාජ්‍ය තාන්ත්‍රික නියෝජිතයා ඉන්දීය විදේශ අමාත්‍ය එස්. ජයිශංකර් ය.

එම හමුවේ දී ජනාධිපතිවරයාට සහ අග්‍රාමාත්‍යවරියට ඉන්දියාවේ සංචාරයක නිරත වන ලෙස ද ඉන්දීය විදේශ ඇමැතිවරයා ආරාධනා කළේය.


ශ්‍රී ලංකාව ලෝකයෙන් හුදෙකලා විය යුතු රාජ්‍යයක් නොවී ලෝකයත් සමග සාමූහිකව ඉදිරියට යා යුතු බව ජනාධිපති ධුරයේ දිවුරුම් දීමෙන් පසුව ජාතිය ඇමතූ අනුර කුමාර දිසානායක ජනාධිපතිවරයා අවධාරණය කළේය.

ජනාධිපති අනුර කුමාර දිසානායක ජනාධිපති ධූරයට පත්වීමට පෙරත් මේ වසරේ පෙබරවාරි මාසයේ ඉන්දීය රජයේ ආරාධනාවකට අනුව එරට සංචාරයක නිරත විය.

එම සංචාරයට එවක පාර්ලිමේන්තු මන්ත්‍රී විජිත හේරත් ඇතුළු තිදෙනෙකු එක්වු අතර එය දින 05ක සංචාරයකි.

එම සංචාරයේ දී ද ඉන්දීය විදේශ කටයුතු අමාත්‍ය එස්. ජයශංකර් හා අනුර කුමාර දිසානායක අතර හමුවක් සිදුවිය.

ද්විපාර්ශවික සම්බන්ධතා පිළිබඳ මෙන්ම ශ්‍රී ලංකාවේ ආර්ථික අභියෝග සම්බන්ධයෙන් ද මෙහිදී අදහස් හුවමාරු කරගත් බව හමුවෙන් අනතුරුව ඉන්දියාවේ විදේශ කටයුතු අමාත්‍යවරයා සිය X ගිණුමේ සටහන් කර තිබුණි.

ඉන්දීය විදේශ අමාත්‍යවරයාට අමතරව අනුර කුමාර දිසානායක ඇතුළු පිරිස එරට ජාතික ආරක්ෂාව පිළිබඳ උපදේශකවරයාත්, ගුජරාට් සහ කේරළ ප්‍රාන්තවල දේශපාලනකයින් ඇතුළු පිරිසක් හමුවී තිබුණි.

ජාතික ජන බලවේගයේ ප්‍රධානතම කොටස්කරුවා වන ජනතා විමුක්ති පෙරමුණ ආරම්භයේ සිටම විටින් විට ඉන්දීය විරෝධි ප්‍රතිපත්තියක් දැරූ බවට ඉතිහාසය සාක්ෂි දරයි.

එමෙන් ඉන්දු - ලංකා ගිවිසුම ඇතුළු දෙරට අතර ගිවිසුම් රැසක් සම්බන්ධයෙන් ජනතා විමුක්ති පෙරමුණ දිගින් දිගට ම විරෝධය පළ කිරීම එම පක්ෂය ඉන්දීය විරෝධී මතයක් දැරූ බවට සාක්ෂි දරයි.


කතානායක අශෝක රංවලගේ අධ්‍යාපන සුදුසුකම් පිළිබඳ මතු වූ ආන්දෝලනය, පෙර නොවූ විරූ ජනවරමකින් බලයට පත් ජාතික ජනබලවේග ආණ්ඩුවට මසක් ගතවීමටත් පෙර තම කුළුදුල් ආණ්ඩුවේ සුජාතභාවය ආරක්ෂාකර ගැනීමට මුහුණ දීමට සිදු වූ අභියෝගාත්මක ලිට්මස් පරීක්ෂාවක් බවට පත්විය.

දෙසැම්බර් 13 වන දා සිය ධූරයෙන් ඉල්ලා අස්වීමත් සමඟ ශ්‍රී ලංකා ඉතිහාසයේ අඩුම කාලයක් කතානායක ධුරය දැරූ කතානායකවරයා බවට අශෝක රංවල පත්විය.

ඉල්ලා අස්වීම ජනධිපතිවරයා විසින් භාර ගැනීමත් සමග ඔහුගේ ධූර කාලය දින 22 කට සීමා වුණි.

නොවැම්බර් 21 වැනි දා ඔහු කාතානායක ධුරයට පත් වූ දා පටන්ම ඔහුගේ අධ්‍යාපන සුදුසුකම් පිළිබඳව විවිධ පුද්ගලයින් සමාජ මාධ්‍ය ඔස්සේ ප්‍රශ්න කරන්නට විය

එය අවසානයේ කෙළවර වූයේ අශෝක රන්වලට ධුරයෙන් ඉල්ලා අස්වීමට තරම් බරපතල සමාජ බලපෑමක් ඇති කරමිනි.

අශෝක රංවල විසින් නිකුත් කළ මාධ්‍ය නිවේදනයක් (දෙසැම්බර් 13 වැනිදා) ජාතික ජනබලවේගයේ මාධ්‍ය අංශය විසින් මාධ්‍ය වෙත නිකුත් කරනු ලැබීය.


ඔහු ඉල්ලා අස්වීමේ ලිපිය භාරදුන් දෙසැම්බර් 13 වන දා දහවල් විපක්ෂය විසින් විශ්වාසභංග යෝජනාවක් ඉදිරිපත් කිරීම සඳහා මන්ත්‍රීවරුන්ගේ අත්‍සන් ලබා ගැනීම ආරම්භ කළේය.

අශෝක රංවල සිය ධුරයෙන් ඉල්ලා අස්වීම ජනාධිපතිවරයා පිළිගෙන ඇති බව ජනාධිපති ලේකම්වරයා විසින් පාර්ලිමේන්තුවේ මහලේකම් කුෂානි රෝහණදීර වෙත ලිඛිතව දැනුම්දී ඇත.

දහවැනි පාර්ලිමේන්තුවේ අභිනව කතානායකවරයා ලෙස පත්වූ අශෝක රංවල තමා ධුරයෙන් ඉල්ලා අස්වන බව ජනාධිපතිවරයාට ලිඛිතව දැනුම්දී තිබිණි.

ආණ්ඩුක්‍රම ව්‍යවස්ථාවේ 64(2) ව්‍යවස්ථාව අනුව කතානායක, නියෝජ්‍ය කතානායක හෝ නියෝජ්‍ය කාරක සභා සභාපති යන කවර පදවියකින් හෝ ඉල්ලා අස් වන්නේ නම් ඒ බව ස්වකීය අත්සන යටතේ වූ ලිපියක් මගින් ජනාධිපතිවරයාට දැනුම්දිය යුතු වේ.

ඒ අනුව ජනාධිපති ලේකම්වරයා විසින් පාර්ලිමේන්තුවේ මහලේකම්වරියට මෙම ලිඛිත දැනුම්දීම සිදුකර ඇතැයි පාර්ලිමේන්තු මහ ලේකම් කාර්යාලය නිවේදනය කළේය.


ආචාර්ය නිර්මාල් රංජිත් දේවසිරි බීබීසී සිංහල වෙත අදහස් දක්වමින් කියා සිටියේ කතානායකවරයා සම්බන්ධයෙන් රජය කටයුතු කළ ආකාරය ආණ්ඩුවේ අනාගතය සම්බන්ධයෙන් හොඳ පියවරක් බවය.

ඔහු පැවසුවේ වත්මන් ආණ්ඩුව මහජනතාවගේ දැඩි සුපරීක්ෂාවට ලක්ව ඇති බව ය.

ආණ්ඩුවට මෙවර ජනතාව ලබා දී ඇත්තේ 'නිකම්ම ජනවරමක්' නොවන බව ද ඔහු පෙන්වා දුන්නේය.
වයඹ විශ්ව විද්‍යාලයේ කළමනාකරණ හා මූල්‍ය පීඨයේ මහාචාර්ය අමින්ද මෙත්සිල පෙරේරා කියා සිටියේ ආණ්ඩුව බොරු කරන බව සමාජ ගතවුවහොත් එය ආණ්ඩුවේ ප්‍රතිරූපයට විශාල හානියක් විය හැකි බව ය.

ශ්‍රී ජයවර්ධනපුර විශ්වවිද්‍යාලයේ දේශපාලන විද්‍යා අධ්‍යයන අංශයේ මහාචාර්ය විශාකා සූරියබණ්ඩාර පෙන්වා දුන්නේ මේ අවස්ථාවේදී ආණ්ඩුවට ස්වයං විවේචනයක් අවශ්‍ය බවය.
කතානායකවරයාගේ ආන්දෝලනයට තුඩු දී ඇති 'ආචාර්ය උපාධිය' සම්බන්ධයෙන් දෙසැම්බර් 10 වැනි දා ඔහුගේ ඉල්ලා අස්වීමේ තීරණය ප්‍රකාශයට පත් කිරීමට පෙර පැවති කැබිනට් තීරණ දැණුම් දීමේ ප්‍රවෘත්ති සාකච්ඡාවේදී මාධ්‍යවේදීන් කැබිනට් ප්‍රකාශක අමාත්‍ය වෛද්‍ය නලින්ද ජයතිස්සගෙන් විමසා සිටියේ ය.

දශක 07ක් තිස්සේ රැවටීමට ලක් වූ ජනතාව තමන් කෙරෙහි තබා තිබෙන විශ්වාසය සුරක්ෂිත කිරීමට සහ රට වඩා යහපත් රටක් කිරීමට තම රජය කොන්දේසි විරහිතව කැප වෙන බව ද ජනාධිපතිවරයා එහිදී වැඩිදුරටත් කියා සිටියේය.


සහල් අර්බුදයට විසඳුමක් ලෙස සහල් ආනයනය කිරීමට ගත් තීරණය අනුව මේවන විට ආනයනික සහල් තොග දිවයින වෙත ලැබෙමින් පවතී.

ශ්‍රී ලංකා රේගුව පවසන්නේ දෙසැම්බර් 10 වැනිදා සිට 12 වැනිදා සවස වන විට සහල් මෙට්‍රික් ටොන් 1900ක් කොළඹ වරායට ගොඩ බා ඇති බවයි.

මෙම සහල් තොග ඉන්දියාවෙන් ආනයනය කර තිබේ.

සහල් තොග රේගුවෙන් නිශ්කාශනය කිරීමේ කටයුතු කඩිනමින් සිදුවන අතර ශ්‍රී ලංකා රේගුවේ අවදානම් කළමනාකරණ, මධ්‍යම භාණ්ඩ පරීක්ෂණ, නිවාරන හා සටහන්කර යන අංශ එකතුව විශේෂ වැඩපිලිවෙලක් තුළින් ඉතා ඉක්මනින් සහල් තොග වෙළඳපොලට මුදා හැරීමට කටයුතු සූදානම් කරන බව රේගු මාධ්‍ය ප්‍රකාශක, අතිරේක රේගු අධ්‍යක්ෂ ජනරාල් සීවලි අරුක්ගොඩ සඳහන් කළේය.

ආනයනය කළ සහල් තොග අතරට කැකුළු සහ තැම්බු සහල් තොග අයත් ය.



එක හාල් ඇටයක්ව පිටරටින් ආනයනය නොකරන බවට දුන් මැතිවරණ පොරොන්දුව කඩ කිරීමට රජයට සිදුව තිබේ. ඒ සහල් හිඟය හේතුවෙනි.

එයට විසඳුමක් ලෙස පිටරටින් සහල් ආනයනය කිරීමට රජය ප්‍රතිපත්තිමය තීරණයක් ගනු ලැබුවේ පසුගිය නොවැම්බර් මාසයේ දී ය.

කෙසේ වෙතත් මෙතෙක් වෙළඳපලේ සහල් හිඟය අවසන් වී නොමැති අතර සහල් මිල ද පාලනයකින් තොරව ඉහල යමින් තිබේ.

සහල් ආනයනය පහසු කිරිමට මෙන්ම සහල් හිඟය ඉක්මනින් අවසන් කිරිමට එක් පියවරක් ලෙස සහල් ආනයනයට පවතින සීමා තාවකාලිකව ඉවත් කිරිමට කැබිනට් මණ්ඩලය තීරණය කර ඇත.

එම තීරණයට අනුව 2024/12/20 දක්වා ආනයන පාලන බලපත්‍ර ලබා ගැනිමෙන් තොරව මෙරටට සහල් ගෙන්වීමට අවසර ලබා දී තිබේ.

පවතින අර්බුදකාරී තත්ත්වය හමුවේ ඉදිරි උත්සවය සමය වන විට මෙරට සහල් හිඟයට විසඳුමක් ලැබුණු ඇති දැයි බීබීසි සිංහල විසින් සොයා බලන ලදි.

සුළු හා මධ්‍ය පරිමාණ මෝල් හිමියන්ගේ සංගමය පවසන්නේ සහල් ආනයනය කිරිමට රජය ගත් තීරණය මීට පෙර ගත යුතුව තිබු බවයි.
සහල් ගෙන්විම ප්‍රමාද වීමේ වාසිය වී තොග රැස් කරගෙන සිටින මහා පරිමාණ මෝල් හිමියන්ට සහ තොග රැස් කර ඇති අතරමැදියන්ට හිමි වන බව ඔහු සඳහන් කළේය.

මෙම අර්බුදය හමුවේ සහල් මිල තවදුරටත් වැඩි වනු ඇතැයි කුඩා හා මධ්‍ය පරිමාණ සහල් මෝල් හිමියන්ගේ සංගමයේ සභාපතිවරයා පැවසීය.

එම සංගමයේ සභාපති මුදිත් පෙරේරා සඳහන් කළේ හිටපු ජනාධිපති ගෝඨභය රාජපක්ෂ විසින් සහල් සඳහා නිකුත් කරන ලද රුපියල් 220ක පාලන මිල ඉවත් කලහොත් සහල් අර්බුදය නිමාවට පත් වන බවයි.

ජනාධිපතිවරණයේ දුන් පොරොන්දු අනුව වී මිල රුපියල් 130ක් ලෙස සලකා හාල් මිල තීරණය කරන ලෙස එම සංගමයෙන් රජයෙන් ඉල්ලා සිටියි.

සහල් හිඟය නිර්මාණය කරන ලද අර්බුදයක් බව එක්සත් සහල් නිෂ්පාදකයන්ගේ සංගමයේ සභාපති මුදිත් පෙරේරා චෝදනා කළේය.සතොස සහ සුපිරි වෙළඳසල්වල පමණක් හාල් හිඟ වීමට හේතුව පාලන මිල ඉක්මවා සහල් විකිණිමට ඔවුන්ට නොහැකි වීම බවත් අනෙකුත් වෙළඳසල්වලින් වැඩි මිලට හාල් ලබා ගත හැකි බවත් ඔහු කියා සිටියේය.


සහල් පාලන මිල රුපියල් 240ක් දක්වා වැඩි කිරිමෙන් සහල් අර්බුදය අවසන් කළ හැකි බව එක්සත් සහල් නිෂ්පාදකයන්ගේ සංගමය යෝජනා කරයි.


සහල් සම්බන්ධව රජයේ නියාමන ගැටලුව විසඳා ගැනීම මෙන්ම බියර් සහ සත්ව ආහාර සඳහා ලබා දෙන සහල් සීමා කිරීම හරහා අර්බුදයට විසඳුම් ලබා ගත හැකි බව සුළු හා මධ්‍ය පරිමාණ සහල් මෝල් හිමියන්ගේ සංගමයේ සභාපති යු.කේ. සේමසිංහ සඳහන් කළේය.

දෙසැම්බර් 20 වැනිදා වන විට හැකි තරම් සහල් තොග ඉන්දියාවෙන් මෙරට ට ගෙන්වීමට කටයුතු කරන බව අත්‍යවශ්‍ය ආහාර ආනයනකරුවන්ගේ සංගමයේ මාධ්‍ය ප්‍රකාශක නිහාල් සෙනවිරත්න බීබීසි සිංහල සේවයට කියා සිටියේය.

රජය විසින් ලබා දී ඇති කාල සිමාව තුළ සහල් ගෙන ඒමේ අපහසුතා සම්බන්ධයෙන් ද ඔහු විස්තර කළේය.ඉන්දියාවෙන් ඉතා ඉක්මනින් ලබා ගත හැකි සහල් තොග මේ වන විට ලබා ගනිමින් පවතින බව කී මාධ්‍ය ප්‍රකාශක නිහාල් සෙනවිරත්න දෙසැම්බර් 20 වැනිදා වන විට මෙරටට ගෙන්විය හැකි නිශ්චිත සහල් තොග ප්‍රමාණය ගැන මෙතෙක් කිව නොහැකි බව ද පැවසීය.
ආනයනික සහල් තොග දෙසැම්බර් 20 වැනිදා පමණ වන විට ලංකාවට ගෙන ඒමට සැලසුම් කර ඇති බව වෙළඳ, වාණිජ ආහාර සුරක්ෂිතතා හා සමුපකාර සංවර්ධන අමාත්‍යංශයේ ලේකම් කේ.ඒ විමලේන්තිරාජා බීබීසි සිංහල සේවය කළ විමසීමක දී කියා සිටියේය.

පෞද්ගලික අංශයට ද සහල් ආනයනය කිරිමට අවසර ලබා දී ඇති බැවින් ඉදිරි උත්සවය සමය වන විට සහල් අර්බුදය නිමා වනු ඇති බව ලේකම්වරයා සඳහන් කළේය.

රටේ සහල් අර්බුදය සම්බන්ධයෙන් වෙළඳ, වාණිජ ආහාර සුරක්ෂිතතා හා සමුපකාර සංවර්ධන අමාත්‍ය වසන්ත සමරසිංහ පාර්ලිමේන්තුවේදි අදහස් පළ කළ අතර මෙරට සහල් මෝල් හිමියන්ට සහල් නිදහස් කිරිමට තිබු බාධා ඉවත් කළ බවද පැවසීය.
දෙසැම්බර් 20 වැනිදා පමණ වන විට රජය සහ පෞද්ගලික අංශය විසින් ආනයනික සහල් තොග රට තුළට ලැබීම හරහා සහල් අර්බුදය සමනය වනු ඇති බව ද ඇමැතිවරයා වැඩිදුරටත් කියා සිටියේය.



දකුණු කොරියාවේ දැවැන්ත විරෝධතා ඇති වීමට තුඩු දුන් එරට ජනාධිපති යූන් සුක් යෝල්ගේ යුද්ධ නීතිය පැනවීමේ උත්සහය සම්බන්ධයෙන් ඔහුව දෝෂාභියෝගයට ලක් කිරීමට එරට මන්ත්‍රීවරුන් ඡන්දය දී තිබේ.

යූන්ගේ පීපල් පවර් පක්‍ෂයේ (පීපීපී) මන්ත්‍රීවරුන් ද ඇතුළුව සමස්ත මන්ත්‍රීවරු 204ක් මෙම යෝජනාවට පක්ෂව ඡන්දය ප්‍රකාශ කළ නමුත් එම තීරණය ව්‍යවස්ථාපිත අධිකරණය මගින් අනුමත කළ යුතුව තිබේ.

දෝෂාභියෝගය සම්මත වීමෙන් පසු සෙනසුරාදා සවස දහස් ගණනක් යූන් විරෝධී විරෝධතාකරුවන් ජාතික සභාවෙන් පිටත එය සැමරූ අතර, රතිඤ්ඤා දල්වමින් ගී ගැයූ එහි සිටි ජනයා එය හැඳින් වූයේ ප්‍රජාතන්ත්‍රවාදය උදෙසා ලැබු ජයග්‍රහණයක් ලෙස ය.

යූන්ගේ මෙම මුරණ්ඩු වචනවල ඔහු යුද්ධ නීතිය ප්‍රකාශයට පත් කර එය කෙටි කාලයකදී ඉවත් කිරීමෙන් පසු මේ මස මුලදී සමාව අයැදීම සිදු කළ ස්වරයට වඩා කැපී පෙනෙන වෙනසක් පෙනේ.

යූන්ට එරෙහි දෝෂාභියෝගයට ප්‍රබල මහජන සහයෝගයක් හිමි විය. මෑතකදී සිදු කළ මත විමසීම්වලින් පෙනී ගියේ, දකුණු කොරියානුවන්ගෙන් හතරෙන් තුනකට ඔහු ධූරයෙන් පහවනු දැකීමට අවශ්‍ය බව ය.

පසුගිය සතියේ ඡන්දය වර්ජනය කරමින් යූන් දෝෂාභියෝගයට ලක් කිරීමේ පෙර උත්සහය මැඩපැවැත්වීමෙන් පසු දින කිහිපයේ එල්ල වූ මහජන පීඩනයෙන් පසුව පීපීපී පක්ෂය එහි මන්ත්‍රීවරුන්ට ඡන්දය දීමට ඉඩ දීමට තීරණය කර තිබිණි.

යූන්ව දෝෂාභියෝගයට ලක් කළ යුතු ද නැතහොත් නැවත සේවයේ පිහිට වීම කළ යුතු ද යන්න පිළිබඳව තීන්දු කිරීමට ව්‍යවස්ථාපිත අධිකරණයට දැන් දින 180ක කාලයක් ඇත. එය දෝෂාභියෝගයට ලක් කිරීමට තීරණය කළ හොත් දින 60ක් ඇතුළත මීළඟ ජනාධිපතිවරයා තෝරා ගැනීම සඳහා මැතිවරණයක් කැඳවිය යුතු ය.

අගමැති හන් ඩක්-සූ වැඩබලන ජනාධිපති ලෙස වැඩ භාර ගන්නා අතර යූන්ගේ වැඩ තහනම් කෙරෙනු ඇත.

කෙසේ වෙතත්, ජනාධිපති ධුරය සඳහා ඊළඟට සිටින මුදල් අමාත්‍ය චුයි සංග්-මොක් මෙන් ම හන්, පසුගිය සතියේ සිදුවීම් සම්බන්ධයෙන් පැවැත්වෙන පොලිස් පරීක්‍ෂණයකට මැදි වී සිටිති.

මේ අතර, දකුණු කොරියාවේ පීපීපීහි උත්තරීතර කවුන්සිලයේ සාමාජිකයින් පස්දෙනා ම ඉල්ලා අස්වී ඇති බව යොන්හැප් පුවත් ඒජන්සිය පවසයි.

ඉල්ලා අස්වූ උත්තරීතර මන්ත්‍රීවරුන් දෙදෙනෙකු යූන්ගේ ආධාරකරුවන් වන අතර තවත් දෙදෙනෙකු පීපීපී නායක හන්ගේ ආධාරකරුවන් බව ඒජන්සිය පවසයි.

සියලු ම උත්තරීතර මන්ත්‍රීවරුන් ඉල්ලා අස්වී ඇති බැවින්, නායකයාට බලය අහිමි වී පක්ෂය හදිසි පාලනයකට යනු ඇත.

දෙරටේ දිගුකාලීන මිත්‍රත්වය නැවත තහවුරු කිරීම සඳහා දකුණු කොරියාවේ විදේශ අමාත්‍ය චෝ ටේ-යූල් එක්සත් ජනපද තානාපති ෆිලිප් ගෝල්ඩ්බර්ග් හමුවූ බව ද එම පුවත් ඒජන්සිය වාර්තා කළේ ය.

චීන සහ ජපාන තානාපතිවරු ද දකුණු කොරියාවේ විදේශ අමාත්‍යංශයේ නියෝජිතයන් හමුවී පවතින සබඳතා පවත්වාගෙන යන බව පවසා ඇතැයි යොන්හැප් පුවත් ඒජන්සිය වාර්තා කළේය.
දැඩි සීතල නොතකා දස දහස් සංඛ්‍යාත විරෝධතාකරුවන් දවස පුරා රැස්ව සිටි ජාතික සභාවෙන් පිටත, බොහෝ දෙනෙක් යූන් පිටත්ව යනු දැකීමට අධිෂ්ඨාන කරගෙන සිටියහ.

ග්වෙංග්වාමුන් චතුරශ්‍රයේ යූන් හිතවාදී රැලියකදී දුටුවේ වෙනස් තත්ත්වයකි. ඡන්දය පිළිබඳ ප්‍රවෘත්තිය සැලවීමෙන් පසු ඔහුගේ ආධාරකරුවෝ නිහඬ වූහ. ඇතැම්හු එම ස්ථානයෙන් පිටව යාමට පෙර කෝපයෙන් බැන වැදුණහ.

යෝජනාව ඉදිරිපත් කළ විරුද්ධ පක්ෂයට ඔවුන් හා එක්වීමට තවත් අටක් පමණක් අවශ්‍ය වූ බැවින්, ඡන්දයේ සාර්ථකත්වය තීරණය වූයේ පීපීපී වෙතින් ලැබෙන සහයෝගය මතය. පසුගිය සෙනසුරාදා, විපක්ෂය ප්‍රථම වරට යූන් දෝෂාභියෝගයට ලක් කිරීමට උත්සහ කළ විට, පීපීපී පාගමනක් දියත් කිරීම නිසා ඔවුන්ට ඡන්ද කිහිපයක් අඩු විය.

සෙනසුරාදා, පක්ෂය ඉතා දිගු රැස්වීමක් පැවැත් වූ අතර එය පෙරවරු 10ට ආරම්භ වී ඡන්ද විමසීම ආරම්භ වීමට මිනිත්තු කිහිපයක් දක්වා ම පැවැත්විණි. එහිදී පීපීපී සාමාජිකයෝ පක්ෂයේ ස්ථාවරය පිළිබඳ සම්මුතියකට පැමිණීමට අරගල කළහ.

අවසානයේදී පක්ෂය ඡන්ද විමසීමට සහභාගී වීමට එකඟ වූ අතර ඔවුන්ගේ හෘද සාක්ෂියට අනුව ඡන්දය දීමට සිය මන්ත්‍රීවරුන්ට ඉඩ දුන්නේ ය. ඔවුන්ගෙන් අවම වශයෙන් 12 දෙනෙකු විපක්ෂයේ යෝජනාවට පක්ෂව ඡන්දය ලබා දුන් බව පෙනෙන්නට විය. තවත් 85 දෙනෙක් දෝෂාභියෝගයට විරුද්ධව ඡන්දය දුන්හ.

පසුගිය අඟහරුවාදා අගභාගයේදී යූන් ගේ කෙටිකාලීන යුද්ධ නීති ප්‍රයත්නයෙන් පසු දකුණු කොරියාව සති දෙකකට ආසන්න කාලයක් අවුල්සහගත සහ අවිනිශ්චිතතාවයකට මුහුණ දී සිටියේ ය.

පැය කිහිපයකට පසු ඔහු එම නියෝගය වෙනස් කළේ මන්ත්‍රීවරුන් 190 දෙනෙකු ඊට එරෙහිව ඡන්දය ප්‍රතික්ෂේප කිරීමෙන් පසුව ය, ඔවුන්ගෙන් බොහෝ දෙනෙක් වැටවල්වලින් පැන සහ බාධක බිඳ ඡන්ද මැදිරියට ඇතුළු වූහ.


Gallup Korea විසින් කරන ලද මත විමසුමකට අනුව, එම ප්‍රකාශය මිනිසුන්ට පියවර ගනීමට ශක්තියක් සැපයූ අතර, ජනාධිපතිවරයා වෙත තිබුණු මහජන සහය 11%ක වාර්තාගත අවම අගයකට පහත වැටිණි.

2016දී මෙම ක්‍රියාවලිය හරහා අවසන් වරට හිටපු ජනාධිපතිනි පාක් ගුන්-හයි බලයෙන් නෙරපූ දකුණු කොරියාවට ජනාධිපතිවරයෙකුට දෝෂාභියෝගයක් ගෙන ඒම නුපුරුදු දෙයක් නොවේ.

උත්ප්‍රාසාත්මක ලෙස, එවකට නීතිඥවරයෙකු වූ යූන් පාක්ට එරෙහි පරීක්ෂණයට නායකත්වය දී ඇති අතර, එය අවසානයේ ඇයගේ දෝෂාභියෝගයට හේතු විය.

අතිරේක වාර්තාකරණය සෝල් සිටින ලියන් චුයී, ජේක් ක්වොන් සහ යුනා කු විසිනි



ඔවුහු තරුණ, මහලු, තරබාරු, කෙසඟ, කළු සහ සුදු මිනිසුන් වෙති. ගිනි නිවන භටයන්, ලොරි රථ රියැදුරන්, සොල්දාදුවන්, ආරක්ෂක භටයන්, මාධ්‍යවේදියෙක් සහ ඩී.ජේ. සංගීත ශිල්පියෙක් ද එම පිරිස අතර සිටිති.

මේ, දශකයක කාලයක් තිස්සේ, නිදි පෙති දී ජිසෙල් පෙලිකොට්ව මත් කළ, ඇගේ සැමියා වන, 72 හැවිරිදි ඩොමිනික් පෙලිකොට්ගේ අනුදැනුම මත ඇයව දූෂණය කළ බවට චෝදනා ලැබ සිටින පුද්ගලයින් 50 දෙනා ය.

සැප්තැම්බර් මාසයේදී ආරම්භ වූ නඩු විභාගයක් අවසාන කරමින් එළඹෙන සතියේ ඔවුන්ට දඬුවම් නියම කිරීමට නියමිත ය. මෙම චෝදනා සඳහා ඔවුන් වැරදිකරුවන් වුවහොත් සාමූහිකව ඔවුන්ට වසර 600කට වැඩි සිර දඬුවමක් නියම වනු ඇත.

ඔවුන්ගෙන් කිහිප දෙනෙකු තමන්ට එරෙහි චෝදනා ප්‍රතික්ෂේප කරන ආකාරයක් පෙන්වුව නමුත් විනිසුරුවරුන්ගේ ප්‍රශ්නවලට පිළිතුරු දෙන විට ඔවුහු බොහෝ විට බිම බලා ගත්හ. එමෙන් ම තමන් දෙන පිළිතුරුවල විශ්වසනීයත්වය සහතික කිරීම සඳහා ඔවුන්ගේ නීතිඥයන්ගේ දෑස් දෙස බැලීමට ද ඔවුහු විටින් විට ක්‍රියා කළහ.

අවදාදයයි: මෙම ලිපියේ අන්තර්ගත ඇතැම් කරුණු මගින් කම්පනයට පත් විය හැක

මෙම 50 දෙනාගෙන් බොහෝ දෙනෙකු පෙලිකොට් යුවළ වාසය කළ මැසොන් සිට කිලෝමීටර් 50ක වපසරියක පිහිටි නගර සහ ගම්මානවලින් පැමිණි පුද්ගලයෝ වෙති.

පැමිණිල්ල වෙනුවෙන් පෙනී සිටින නීතිඥවරුන් දඬුවම් ලබා දෙන ලෙස කරන ඉල්ලීම් පදනම් වී ඇත්තේ, විත්තිකරුවන් කී වතාවක් පෙලිකොට් නිවසට පැමිණියේ ද, ඔවුන් ජිසෙල් පෙලිකොට් ලිංගිකව ස්පර්ශ කළා ද, සහ ඔවුන් ඇය සමග ලිංගික සබඳතා පැවැත්වූවා ද වැනි බරපතළ සාධක මත ය.

විශ්‍රාමික ක්‍රීඩා පුහුණුකරුවෙකු සහ ආදරණීය සීයා කෙනෙකු ද වන 69 හැවිරිදි ජෝසෆ් සීට ලිංගික හිංසනය සම්බන්ධයෙන් වරදකරු වුවහොත්, වසර හතරක සිර දඬුවමක් නියම වනු ඇත. එය පැමිණිල්ලේ නීතිඥවරුන් විසින් ඉල්ලා සිටිනු ලබන දඬුවම් අතරින් වඩාත් ම ලිහිල් දඬුවමකි.

එමෙන් ම, මෙයට සම්පූර්ණ වෙනස් තත්ත්වයකට මුහුණ දීමට 63 හැවිරිදි රොමේන් වීට සිදු වනු ඇත. ඔහුට වසර 18ක සිර දඬුවමකට මුහුණ දීමට සිදු වීමට ඉඩ ඇත. ඔහු දැනුවත්ව එච්.අයි.වී ආසාදිතයෙකු වූ අතර, එසේ තිබියදීත් ඔහු ආරක්ෂක උපක්‍රම අනුගමනය නොකර අවස්ථා හයකදී ජිසෙල් පෙලිකොට් පෙලිකොට් දූෂණය කළ බවට චෝදනා එල්ල වී තිබේ.

මේ තරම් විස්තර සහිතව චෝදනා ගොනු කිරීමට පැමිණිල්ලේ නීතිඥවරුන්ට හැකි වී ඇත්තේ, සාමාන්‍ය ස්ත්‍රී දූෂණ නඩු විභාගයකට නොලැබෙන තරමේ අසාමාන්‍ය ප්‍රමාණයක සාක්ෂි විත්තිකරුවන්ට එරෙහිව ලැබී තිබීම හේතුවෙනි. මන්ද මෙම හිංසන, චෝදනා ලබා සිටින ඩොමිනික් පෙලිකොට් විසින් දශකයකට ආසන්න කාලයක් තිස්සේ රූගත කරනු ලැබ ඇති බැවිනි.

ඔහු තමාට එරෙහි සියලු චෝදනා පිළිගෙන ඇති අතර සෙසු චූදිතයන් 50 දෙනා ම ද වැරදිකරුවන් බවට අධිකරණය වෙත පවසා තිබේ.

ලිංගික සේවිකාවකගේ නොවිසඳුණු ඝාතන අබිරහස සෙවීමට හොලෝග්‍රෑම් තාක්ෂණය
මෙම සියලු වීඩියෝ සාක්ෂි හේතුවෙන් ඔවුන් කිසි විටෙකත් පෙලිකොට් නිවසට ගිය බව ප්‍රතික්ෂේප කිරීමට කිසිවෙකුටත් නොහැකි වනු ඇත. එහෙත් බහුතරය චෝදනා ලබන්නේ බරපතළ දූෂණ චෝදනාවලට ය. ඒ සඳහා බරපතළ දඬුවමක් නියම වනු ඇත.

ප්‍රංශයේ ස්ත්‍රී දූෂණ නීතියට අනුව, දූෂණය අර්ථ දැක්වෙන්නේ "ප්‍රචණ්ඩත්වය, බලහත්කාරය, තර්ජනය හෝ බලාපොරොත්තු නොවූ අවස්ථාවක" සිදු කරන ඕනෑ ම ලිංගික ක්‍රියාවක් ලෙස ය. එහි කැමැත්ත සඳහා ඇති අවශ්‍යතාවයක් ගැන සඳහනක් නැත.

එමනිසා, ඔවුන් කළ දේ නීතියට අනුව ස්ත්‍රී දූෂණයක් බවට බොහෝ දෙනා හඳුනාගෙන ඇති අතර, ඔවුන් තර්ක කරන්නේ ජිසෙල් පෙලිකොට් ඒ සඳහා ඇගේ කැමැත්ත ලබා දිය හැකි තත්ත්වයක නොසිටි බව ඔවුන් නොදැන සිට ඇති බවට ය.

ජිසෙල් පෙලිකොට් දූෂණය කළ බවට චෝදනා එල්ල වන 50 දෙනාගෙන් එක් අයෙකු නොවන්නේ ඩොමිනික් පෙලිකොට්ගේ "ගෝලයා" ලෙසට හැඳින්වෙන 63 හැවිරිදි ජෝන්-පියා මාහේෂල් ය.

තම බිරිඳව අපයෝජනය කිරීම සඳහා ඇයට මත්ද්‍රව්‍ය ලබා දෙන්නේ කෙසේදැයි ඉගෙන ගත් ඔහු, වසර පහක් තිස්සේ එසේ කළ බව පිළිගනී.

ඩොමිනික් පෙලිකොට් හමුවීම නිසා මෙම අපරාධයට පෙළඹුණු බවට ඔහු පවසයි. ඔහු පවසන්නේ, ඩොමිනික් පෙලිකොට් "ඥාති සොහොයුරෙකු මෙන්" විශ්වාසවන්ත අයෙකු වූ බව ය. පැමිණිල්ලේ නීතිඥවරු ඔහුට වසර 17ක සිර දඬුවමක් ලබා දෙන ලෙස ඉල්ලා සිටිති.

වසර 30ක් තිස්සේ, සිය ළමා වියේ පෙම්වතිය සමග විවාහ වී සිටින 54 හැවිරිදි අහමඩ් ටී පවසන්නේ, යමෙකු දූෂණය කිරීමට අවශ්‍ය නම්, තමන් ඒ සඳහා වයස අවුරුදු 60 වන වියේ පසුවන කාන්තාවක තෝරා නොගන්නා බව පැවසුවේ ය.

වයස අවුරුදු 40ක රැකියා විරහිත පුද්ගලයෙකු වන රෙඩෝවාන් තර්ක කරන්නේ, ඔහු ජිසෙල් දූෂණය කිරීමට සූදානම් වූයේ නම්, ඔහු ඇගේ සැමියාට එය වීඩියෝගත කිරීමට ඉඩ නොදෙන බව ය.

වයස අවුරුදු 40ක රැකියා විරහිත පුද්ගලයෙකු වන රෙඩෝවාන් තර්ක කරන්නේ, ඔහු ජිසෙල් දූෂණය කිරීමට සූදානම් වූයේ නම්, ඔහු ඇගේ සැමියාට එය වීඩියෝගත කිරීමට ඉඩ නොදෙන බව ය.

තවත් සමහරු පවසන්නේ, ඔවුන්ට මත්ද්‍රව්‍ය එකතු කළ බීම ලබා දුන් අතර, එම නිසා සිදුවීම පිළිබඳව ඔවුන්ට මතකයක් නොමැති බව ය. එහෙත් ඩොමිනික් පෙලිකොට් මෙය ප්‍රතික්ෂේප කර ඇත.

කෙසේ වෙතත්, බහුතරය පවසන්නේ, පෙර එකඟතාවක් මත යුවළක් සමග ලිංගික කටයුත්තකට සහභාගී වන බව ඩොමිනික් පෙලිකොට් ඔවුන්ව පොළඹවා හෝ රවටා තිබූ බව ය.

නමුත් ඩොමිනික් පෙලිකොට් සෑම විට ම පවසා ඇත්තේ, ඔහුගේ බිරිඳ මෙම කුමන්ත්‍රණය ගැන නොදැන සිටි බව ඔවුන් වෙත පැහැදිලිව දැනුම් දී තිබූ බව ය.

ඇයව අවදි කිරීමෙන් වළකින ලෙස මෙන් ම, හෝ ඔවුන් එහි සිටි බවට සලකුණු ඉතිරි නොකරන ලෙස ඔහු ඔවුන්ට කියා සිටියේ ය. ඔහුගේ බිරිඳ ස්පර්ශ කිරීමට පෙර ඔවුන්ගේ දෑත් උණුසුම් කිරීමෙන් වැළකීම හෝ තමන් ළඟින් සුවඳ විලවුන් හෝ සිගරට් සුවඳ නොහමන බවට වග බලා ගන්නා ලෙසට ආදී උපදෙස් ඔහු ඔවුන්ට ලබා දුන්නේ ය.
මෙම පුද්ගලයින් 50 දෙනා පසුගිය සැප්තැම්බර් මාසයේ සිට එක් අයෙකුට පසුව අනෙකා ලෙස ඇවිනියෝ අධිකරණය ඉදිරිපිට පෙනී සිටියහ.

සාමාන්‍යයෙන් ස්ත්‍රී දූෂණ සිද්ධිවල මූලික පරීක්ෂණ සඳහා දින කිහිපයක් ගත විය හැකිය.

මෙම නඩු විභාගයේ, විත්තිකරුවන් විශාල සංඛ්‍යාවක් සිටින නිසා, නඩු කටයුතු සැලකිය යුතු ලෙස කෙටි කර තිබේ. ඔවුන්ගේ විස්තර ඉක්මනින් විශ්ලේෂණය කෙරුණු අතර, බොහෝ විට අධිකරණ සැසි අපයෝජනය හා කම්පනය පිළිබඳ විස්තරවලට සීමා කර තිබේ.

43 හැවිරිදි ඉදිකිරීම් කම්කරුවෙකු වන සිමෝනේ එම් පැවසුවේ, වයස අවුරුදු 11දී ප්‍රංශයට අයත් නිව් කැලිඩෝනියාවේ ගවයන් රැකබලා ගැනීම සඳහා ඔහුව සේවයේ යෙදවූ පවුලේ මිතුරෙකු විසින් ඔහුව දූෂණයට ලක් කරන ලද බව ය.

46 හැවිරිදි ජීන්-ලුක් එල් නමැති සිවුදරු පියා අධිකරණය හමුවේ කියා සිටියේ, තමා සහ පවුලේ අය කුඩා කාලයේ ඩිංගි යාත්‍රාවකින් වියට්නාමයෙන් පිටව ගිය ආකාරය සහ ප්‍රංශයට පැමිණීමට පෙර වසර ගණනාවක් තායිලන්තයේ සරණාගත කඳවුරක ජීවත් වූ ආකාරය යි.

මත්ද්‍රව්‍ය ගනුදෙනු කිරීම සහ බාල වයස්කාර දැරියකට ලිංගික අතවර කිරීම ඇතුළුව චෝදනා කිහිපයකට මීට පෙර වරදකරුවෙකු වූ 39 හැවිරිදි ෆේබියන් එස්, කුඩා කල සිට ම හදා වඩා ගත් දෙමව්පියන් අතින් අපයෝජනයට හා පහර කෑමට ලක් වී තිබේ. තවත් කිහිප දෙනෙකු මෙන්, ඔහු පැවසුවේ ඔහුගේ අඳුරු, වේදනාකාරී ළමා මතකයන් සැබවින් ම දූෂණයේ ප්‍රතිඵල බව තේරුම් ගත්තේ අධිකරණය විසින් නියම කරන ලද මනෝචිකිත්සක සැසිවලදී බව ය.
ගම්පෙරළිය නවකතාවේ පියල් විසින් ඔහු තුළ නන්දා පිළිබඳ තිබූ අදහස් ප්‍රකාශ කළේ ලියුම් ලිවීමෙනි. ඔහු එම ලියුම් නන්දාට කියවීමට දුන් පොත් අස්සේ සඟවා දුන් අතර, නන්දා ඒවා කියවා අල්මාරියේ සඟවා තැබුවා ය.

20 වන සියවසේ මුල් භාගයේ දී ලියැවුණු මෙම නවකතාවේ දෙදෙනෙකු අතර තරුණයෙකු සහ තරුණියක ඔවුනොවුන් අතර අදහස් හුවමාරු කරගත්තේ ලිපි වලින් ය.

මේ සම්බන්ධයෙන් අදහස් සොයා යන විට විවිධ වයස්වල මාගේ මිතුරු මිතුරියන් සමග ඔවුන් එක් එක් කාලවල දී ආදරය කළ ආකාරය ගැන අදහස් හුවමාරු කරගත්තෙමි.

දුරකතන භාවිතය සීමිත වූ 90 දශකය තුළ ඔවුන් ආදර සම්බන්ධතා ගොඩනගා ගැනීම බොහෝවිට ඔවුන්ගේ මිතුරු කවවලින් සිදු වූ බව මාගේ එක් මිතුරෙකු පැවසුවේ ය.

2010 ට පෙර කාලවකවානුව යනු ශ්‍රී ලංකාව තුළ දුරකතන භාවිතය ක්‍රම ක්‍රමයෙන් වර්ධනය වූ කාලයයි.

මේ කාලයේ දී බොහෝ නගරවල දුරකතන ඇමතුම් ලබා ගැනීම සඳහා ප්‍රසිද්ධ ස්ථානවල දුරකතන සවි කර තිබුණි.

මා සමග අත්දැකීම් බෙදාගත් මිතුරියක් පවසන්නේ එම කාලයේ දී පළ වූ සඟරා හරහා ද තරුණ තරුණියන් හඳුනාගත් බවයි.
2000 දශකයේ අග භාගය සහ 2010න් පසු මුල් වසර කිහිපය තුළ ජංගම දුරකතන භාවිතය බහුල විය.

මේ කාලයේ දී ම සමාජ මාධ්‍ය ද කෙමෙන් කෙමෙන් ජනප්‍රිය වූ අතර බොහෝ තරුණ තරුණියෝ සමාජ මාධ්‍ය පරිශීලනයට හුරු වූහ.

වසර 15කට පමණ ඉහත දී ගායන ශිල්පී ගයාන් පෙරේරා ඇතුළු DADDY සංගීත කණ්ඩායම විසින් එළිදැක්වූ ගීයක් මගේ මතකයට එයි.
ජංගම දුරකතන සුලභ වීමත් සමග කලක් ගත වන විට දුරකතන සමාගම් විසින් අංක දෙකක් සඳහා නොමිලේ ඇමතුම් හෝ කෙටි පණිවුඩ යැවිය හැකි පැකේජ විකිණීම ආරම්භ කරන ලදි.

මා සතුව ද වසර කිහිපයකට පෙර එවැනි ජංගම දුරකතන සේවාවක් පැවති අතර එහි සුළු මුදලක පෙර ගෙවීමකින් එම සේවාවේ ම දුරකතන අංකවලට කෙටි පණිවුඩ 500ක් යැවීමට හැකි විය.

හාස්‍යජනක ලෙස, එය මට ප්‍රමාණවත් වූයේ දින දෙකක් සඳහා පමණි.

ස්මාට් ජංගම දුරකතන සුලභ වීම ආරම්භ වූයේ මේ කාලයේ දී වන අතර, වයිබර්, වට්සැප් වැනි ජංගම දුරකතන යෙදවුම් ද එකල අප අතර ජනප්‍රිය විය.

එම දුරකතන ඇමතුම් සඳහා අවශ්‍ය මොබයිල් ඩේටා බවත්, මුදල් වැය නොවන බව මා මාගේ සහෝදරයෙකුගෙන් දැනගත් පසු මා පුදුමයට පත් වූ ආකාරය මට සිහි වේ.

සමාජ මාධ්‍ය තුළින් අපි බොහෝ මිතුරන් හඳුනා ගත්තෙමු.

ආදර හමුවක ස්වභාවය මේ කාලය වන විට වෙනස් වෙමින් පැවතියේ ය.වර්තමානය වන විට ආදර හමුවල දිශානතිය තරමක් දුරට වෙනස් වී ඇති බවට නිරීක්ෂණය කළ හැකි ය.

මීට පෙර සම්බන්ධතාවයන්වල අවසාන අරමුණු සීමිත වූ අතර, බොහෝවිට එය විවාහ වීමේ අරමුණකින් පවත්වාගෙන ගිය සම්බන්ධයන් විය.

නමුත් වර්තමානයේ දී එම තත්ත්වය වෙනස් වී අරමුණු බොහෝ සෙයින් වෙනස් ව තිබේ.

තව ද සම්බන්ධතා විවෘත වී ඇති අතර, පෙර පැවති සීමිත අරමුණු වඩාත් සංකීර්ණ ලෙස වර්ධනය වී තිබේ.

වර්තමානය වන විට ලෝකය පුරා ජනප්‍රිය ටින්ඩර් වැනි ඩේටින් ඇප්ස් වර්තමානයේ ශ්‍රී ලංකාව තුළ ද ජනප්‍රිය වෙමින් පවතින අතර, ටික්ටොක්, ඉන්ස්ටග්‍රෑම් වැනි සමාජ මාධ්‍ය හරහා ද තරුණ තරුණියන් හඳුනාගැනීම සහ සම්බන්ධතා ඇති කරගැනීම සිදුවේ.

රෙඩිට් සමාජ මාධ්‍ය තුළ ඩේටින් සම්බන්ධයෙන් ශ්‍රී ලාංකික තරුණ තරුණියන් විසින් පළ කර ඇති අදහස් නිරීක්ෂණයේ දී ඩේටින් ඇප්ස් හරහා වර්තමානය වන විට තරුණ තරුණියන් හඳුනාගැනීම සිදුවන බව දැකිය හැකියි.

එමෙන් මීට පෙර කාලවල දී මිතුරු කව හරහා හෝ එදිනෙදා හමුවන අය හඳුනාගැනීම සිදුවූවත් වර්තමානය වන විට එම තේරීම ඉතා පුළුල් වී තිබේ.

අදහස් හුවමාරු කරගැනීමට ඇති පහසුව, දුර බැහැර බව ගැටළුවක් නොවීම හේතුවෙන් වර්තමානය වන විට ඔන්ලයින් ඩේටින් ජනප්‍රිය වී තිබේ.

ටින්ඩර් මෙන් ම Bumble ද ශ්‍රී ලංකාවේ වර්තමානය වන විට ජනප්‍රිය ය. රෙඩිට් හි එක් පරිශීලකයෙකු මේ සම්බන්දයෙන් පහත අදහස පළ කර තිබුණි.
මෙවැනි ඔන්ලයින් ඩේටින් සංස්කෘතියේ වර්ධනය සමග සම්බන්ධතා බොහෝ නිදහස් මාවතකට පිවිස තිබේ.

තෝරාගැනීම පුළුල් වීම සහ එහි තාවකාලික ස්වභාවය වත්මන් ඔන්ලයින් ඩේටින් සංස්කෘතියේ කැපී පෙනෙන ලක්ෂණ දෙකකි.

ශ්‍රී ලංකාව තුළ මෙන් ම ලෝකය පුරා ම ද මෙම ඔන්ලයින් ඩේටින් සංස්කෘතිය ජනප්‍රිය වීමට 2020 දී ලෝකය ම වෙලා ගත් කොවිඩ් වසංගත තත්ත්වය ද හේතුවක් විය.

එහි ප්‍රතිඵලයක් ලෙස භෞතිකව පුද්ගලයන් හමුවීම අවදානම් සහගත වූ නිසා රූප තිරයක් ඉදිරියේ දෙදෙනෙකු කාලය ගත කිරීම පහසු විය.

දෙදෙනෙකු භෞතිකව මුණගැසී කතාබහ කරනවාට වඩා දැන් දැන් බොහෝ අය ප්‍රිය කරන්නේ රූප තිරයක් ඉදිරියේ හමු වී කාලය ගත කිරීමටයි.

වර්තමානේ පවතින කාර්යයබහුල ජීවන රටාව ද එයට හේතුවක් ලෙස සැලකිය හැකි ය.

දිනෙන් දින වෙනස් වන අවශ්‍යතා සහ ලෝක ඉදිරියට යාම සමග මේ සංස්කෘතිය තව තවත් වෙනස් වනු ඇත.
එය ඔබේ විශ්වවිද්‍යාලය තීරණය කරන අතර අනාගත රැකියා, ආදායම සහ සබඳතාවලට පවා බලපෑම් කළ හැකිය.

එය සමාජ සම්ප්‍රදායක් වන අතර මුළු රටම අඩපන කළ හැකි විභාගයකි.

සුනංග්, දකුණු කොරියාවේ කුප්‍රකට විද්‍යාලීය ශිෂ්‍යත්ව විභාගයක් වන අතර වසරකට වරක් නොවැම්බර් මාසයේදී පැවැත්වේ. මේ වසරේ, එය අදට (නොවැම්බර් 14 බ්‍රහස්පතින්දාට) යෙදී තිබේ. එය සිසුන්ට තම හැකියාවන් ප්‍රදර්ශනය කිරීමට ඇති එක් අවස්ථාවකි.

අපි මේ වසරේ සුනංග්, සඳහා සූදානම් වන දකුණු කොරියානු සිසුන් කිහිප දෙනෙකු සමඟ කතා කළෙමු. ඔවුන් එකපිට එක පැවැත්වෙන මෙම තීව්‍ර විභාගයට මුහුණ දීම සඳහා ඔවුන්ගේ ඉඟි සහ උපාය සැලසුම් හුවමාරු කර ගනී.
සුනංග්, විභාගය පැය අටක් පුරා පැවැත්වෙයි. එහිදි එක් එක් විෂය අවසානයේ මිනිත්තු 20 ක විවේකයක් ලැබෙන අතර දිවා ආහාරය සඳහා මිනිත්තු 50 ක කාලයක් ලබා දෙයි. සෑම විෂයක්ම විනාඩි 80 සිට 107 දක්වා පැවැත්වේ, මේ සඳහා දැඩිව අවධානය යොමු කර සිටීමේ මට්ටමක් අවශ්‍ය වේ.

19 හැවිරිදි යැන්ග් මින් වොන්ග් පවසන්නේ සුනංග්, විභාගය පැවැත්වෙන දිනයේ ආහාරයට ගැනීමට බලාපොරොත්තු වන ආහාර වේල ම, ඔහු සහ ඔහුගේ ඇතැම් මිතුරන් විභාග දිනය දක්වා ම දිනපතා අනුභව කරන බවයි. ඒ, විභාගයට පෙර ආහාර වේල හොඳින් දිරවා ගත හැකි බව සහතික කර ගැනීම සඳහා ය. මෙය විභාග අපේක්ෂකයින් අතර සාමාන්‍ය සිරිතකි, ඔවුන් එදිනට තමන්ගේ ම කෑම පෙට්ටි රැගෙන ආ යුතුය.

නොපිසින ලද ආහාර, කුළුබඩු සහිත කෑම සහ පාන් හෝ නූඩ්ල්ස් වැනි පිටි ආශ්‍රිත ද්‍රව්‍යවලින් වැළකී සිටින ලෙස සිසුන්ට උපදෙස් දෙනු ලැබේ. ආහාරයට ගත යුතු දේ සහ වළක්වා ගත යුතු දේ පිළිබඳ මාර්ගගත විභාග ප්‍රජාවන්ට සම්බන්ධ දෙමාපියන් සහ සිසුන් විසින්, ඉඟි හුවමාරු කරගනු ලබයි.

කෙසෙල් සහ ඇපල් වැනි පළතුරු නිර්දේශ කරනු ලබන අතර, ආම්ලික ගතියෙන් වැඩි නාරං වැනි දෑ ආහාරයට ගැනීම අධෛර්යමත් කරයි. ප්‍රෝටීන් ද ප්‍රධාන ය. සුනංග් විභාගය සඳහා හොඳින් සමතුලිත දිවා ආහාර පෙට්ටියක, බොහෝ විට ඇතුළත් වන්නේ - බත්, බේක් කළ මාළු, කුකුළු මස්, එළවළු සහ උණුසුම් සුප් ය.
ඒවගේම වැසිකිළි අවශ්‍යතා වලින් ඔබට බාධා වීම් විය නොහැකි ය.

ඉක්මනින් ම විභාග ශාලාවට ඇතුළු වීම අපහසු නිසා නාන කාමරයට යාම ඇත්ත වශයෙන්ම විකල්පයක් නොවේ. බොහෝ ව්‍යාජ පරීක්ෂණ සිදු කිරීමෙන් පසු, නියමිත මිනිත්තු 20 ක විවේකයන් සමඟ, වොන්ග් පවසන්නේ ඔහුගේ මුත්‍රාශය පාලනය කරන්නේ කෙසේදැයි ඉගෙන ගත් බවයි.

නැවත විභාගයට මුහුණ දෙන 20 හැවිරිදි කන්ග් ජුන්-හී, මේ වසරේ සුනංග්, විභාගය සඳහා පෙනී සිටිමට කැපවී සිටියි. දෙවන වරට, පෙනී සිටින විභාග අපේක්ෂකයෙකු ලෙස ඔහු වඩාත් විනයගරුක දෛනික චර්යාවක් ගොඩනැගීම කෙරෙහි අවධානය යොමු කර තිබේ.
සුනංග්, විභාග කාලසටහනේ දෛනික චර්යාවට ඔහු දැන් “සම්පූර්ණයෙන්ම කැපවී” සිටියි. සෑම දිනකම උදේ 06:30 ට අවදි වන ඔහු ප්‍රධාන විෂයයන් සඳහා වන ආදර්ශ ප්‍රශ්න පත්‍රවලට කෙලින්ම ප්‍රවේශ වෙයි. එය "සැබෑ විභාග කාලසටහන වගේ ම" නිර්මාණය කර ඇත.

20 හැවිරිදි ඔහු පසුගිය වසරේ ලබාගත් ප්‍රතිඵලය ගැන සෑහීමකට පත් නොවෙයි. සිය මිතුරන් අතුරින් නැවත විභාගයට මුහුණ දෙන එකම තැනැත්තා ඔහු වේ. තම මිතුරන් දැනටමත් විශ්වවිද්‍යාල ජීවිතය භුක්ති විඳින බැවින් හුදකලා වීම දුෂ්කර විය හැකි බව ඔහු පවසයි. කෙසේ වෙතත්, ඔහු තම උපරිමය කිරීමට තීරණය කර තිබේ.
සුනංග්, විභාගයට පෙනී සිටින්නන් සඳහා ආදර්ශ පරීක්ෂණ ඉතා වැදගත් වේ. සෑම වසරකම ජාතික ආදර්ශ විභාග තුනක් පැවැත්වෙන අතර සිසුන්ට පෞද්ගලික විද්‍යාල මගින් පිරිනමනු ලබන අතිරේක ආදර්ශ පරීක්ෂණ වලට ද සහභාගි විය හැකිය.

යූ-ජුං කන්ග් පවසන්නේ මේ ආකාරයෙන් සුනංග්, චර්යාවට අනුගත වීම විශාල සහයක් වී ඇති බව ය.
ගෙදර සිට අධ්‍යාපනය ලබන කන්ග් අපට මුණගැසුණේ සෝල් හි ගංගනම් හි 'ක්‍රැම් පාසල' කදීය. මෙම 'ක්‍රැම් පාසල්' දකුණු කොරියාවේ ජනප්‍රිය වන අතර තරුණයින්ට සුනංග්, විභාගය සඳහා සූදානම් වීමට උපකාර කරයි.

අවට ආපනශාලා ජනේලවල වාසනාව සංඛේතවත් කරන සලකුණු සටහන් කර ඇති අතර ඒවා අවසන් මොහොතේ පුනරීක්ෂණ පන්තිවලට සහභාගිවන සිසුන්ගෙන් පිරී ඇත.

කොරියාවේ අනෙකුත් බොහෝ අය මෙන් ඇය ගෘහාශ්‍රිතව ඉගෙනුම ලබන අතර සුනංග්, විභාගය සඳහා සූදානම් වීමට සම්පූර්ණයෙන්ම කැපවී සිටියි. " අනාගතය සුරක්ෂිත කිරීමට ඇති එකම මාර්ගය අධ්‍යයනය" බව ඇය විශ්වාස කරයි.

ඔබේ ප්‍රතිඵල මත බොහෝ දේ තීරණය වනු ඇත. ඔවුන් ඔබේ සමාජ ස්ථාවරය සහ අන් අය විසින් ඔබට සලකනු ලබන ආකාරය ද තීරණය කරයි. ප්‍රේම සබඳතා සඳහා ද එය සාධකයක් වන අතර ඔබ සුදුසු සහකරුවෙකු ලෙස සලකන්නේද යන්න ද එමගින් තීරණය කරයි.
සුනංග්, විභාගය ට අනිවාර්ය විෂය පහක් ඇතුළත් වේ: කොරියානු, ගණිතය, ඉංග්‍රීසි, කොරියානු ඉතිහාසය, සහ සමාජ අධ්‍යයනය හෝ විද්‍යාව ඊට අයත් වේ. ඉන්පසු ප්‍රංශ, චීන, ජපන්, රුසියානු හෝ අරාබි යන භාෂාවලින් විකල්ප අමතර භාෂා විභාගයක් පැවැත්වෙනු ඇත.

උසස් පාසල් කනිෂ්ඨ සිසුවෙකු ලෙස මෙවර විභාගයට පෙනී සිටින සංග්-වොන් ලී, ශරීර ශක්තියේ වැදගත්කම, ගම්‍යතාව සහ ආත්ම විශ්වාසය පවත්වා ගැනීමේ වැදගත්කම අවධාරණය කරයි.
ක්‍රැම් පාසල්’ ගුරුවරයෙකු වන ජොං-හෝ රෝ, විවිධ මට්ටමේ සිසු පිරිසක් සමඟ කටයුතු කරයි - ඊට නැවත විභාගය සඳහා පෙනී සිටින සිසුන්ගේ සිට ඉහළ තරගකාරී සිසුන් සහ ග්‍රාමීය ප්‍රදේශවල සිට අධ්‍යාපනය සඳහා සෝල් වෙත සංක්‍රමණය වූ අය ද වෙති.

“විභාගයට මුහුණ දෙන අයට වඩාත් වැදගත් වන්නේ ඒ අයගේ ආත්ම අභිමානය. එදාට ඒගොල්ලෝ තමාව සහ තමන්ගේ පිළිතුරු විශ්වාස කරන්න ඕනේ. ඔවුන් විභාග ශාලාවට ගියාට පස්සේ කාටවත් ඒ අයට උදව් කරන්න බැහැ,”රෝ පැහැදිලි කළේය.

"විභාගය වෙනුවෙන් දෛනික චර්යාවන්" වලට හුරුවීමේ අවශ්‍යතාවය ඔහු ද අවධාරණය කරන අතර විභාගය ආරම්භ වන දවසේ වඩාත්ම ඵලදායි වේලාව වන පෙරවරු 08:40 ට ම ඊට හුරුවීම සඳහා සිසුන් දිරිමත් කරයි.

මුළු රට ම සුනංග්, විභාගයට පෙනී සිටින අපේක්ෂකයින්ට සහාය වීමට පෙළ ගැසේ. ප්‍රමාද වී පැමිණෙන සිසුන් රැගෙන යාමට පොලිස් නිලධාරීන්, ගිනි නිවන භටයන් සහ ගිලන් රථ උදේ පාන්දරින්ම සූදානම් ව සිටිති.

එදිනට ගමනාගමනය පහසු කිරීම සඳහා, කොරියාවේ බොහෝ සමාගම් තම සේවකයින් උපදෙස් දෙන්නේ ප්‍රමාද වී සේවයට පැමිණෙන ලෙසයි, කොටස් වෙළඳපොල ගනුදෙනු පවා ප්‍රමාද වී ආරම්භ කරයි.

ඉංග්‍රීසි සවන්දීමේ පරීක්ෂණය අතරතුර ගුවන් යානා විනාඩි 35 ක් ගොඩබස්වා තබයි.
සමහර පාසල් වසා දමා පරීක්ෂණ මධ්‍යස්ථාන ලෙස පවත්වාගෙන යන අතර තරුණ සිසුන් තම ජ්‍යෙෂ්ඨයන් ට බෙර වාදනයෙන් හා දිරිගන්වනසුලු ඝෝෂාවෙන් ඔල්වරසන් දීමට උදෑසනින්ම විභාග මධ්‍යස්ථාන වලින් පිටත බලා සිටිති.

පැය 8ක දීර්ඝ විභාගයේදී සිය ශක්තිය පවත්වා ගැනීම ගැන කනස්සල්ලට පත්වන සිසුන්ට රෝහ්, ගුරුවරයෙකු ලෙස අවසාන උපදෙස් කිහිපයක් ලබා දෙයි.

දිනෙන් දින දියුණු වන ලෝකයත් සමග ඉදිරියට යාමට නම් ලොකු කුඩා කාටත් තාක්ෂණික උපාංග භාවිතය අත්‍යාවශ්‍යම සාධකයක් වී තිබේ.

ඩිජිටල්කරණ යුගයක දිවි ගෙවන ලෝකවාසීන් ජංගම දුරකථන, පරිගණක සහ ටැබ් වැනි විවිධ ඩිජිටල් උපකරණ භාවිත කිරීමට හුරුවී සිටියි.

ඩිජිටල් උපකරණ වැඩි වෙලාවක් භාවිත කිරීම නොදැනුවත්ම විවිධ ශාරීරික මෙන්ම මානසික රෝග ඇති කරලීමට හේතුවක් වී ඇති බව බීබීසී සිංහල වෙත අදහස් දැක්වූ වැඩිදෙනෙක් පැවසූහ.

කුඩා දරුවන් සහ යෞවන වියේ පසුවන දරුවන් වැඩි කාලයක් ඩිජිටල් උපකරණ භාවිත කිරීමට පෙළඹීම හරහා ඔවුන්ගේ මානසික සංවර්ධනයට මෙන්ම මතක ශක්තියට ද බලපෑම් එල්ල කිරීමට හැකියාවක් පවතින බව ගාල්ල රෝහලේ මානසික රෝග පිලිබඳ විශේෂඥ වෛද්‍ය රුමි රූබන් බීබීසී සිංහල සේවය වෙත අදහස් දක්වමින් පැවසීය.
කුඩා දරුවන් පමණක් නොව තරුණ වියේ පසුවන අයට ද වැඩි කාල වේලාවක් ඩිජිටල් උපකරණ භාවිත කිරීම නිසා මුහුණ දීමට සිදුවූ අත්දැකීම් පිළිබඳව එම වයස් සීමාවේ පසුවන කිහිපදෙනෙකු බීබීසී සිංහල සමග සිය අත්දැකීම් බෙදා ගනු ලැබුවේ මෙලෙසිනි.
බීබීසී සිංහල වෙත අදහස් දැක්වූ පරිගණක මෘදුකාංග කේෂ්ත්‍රයට සම්බන්ධ 32 හැවිරිදි වියේ පසුවන නිර්මානී එදිරිසූරිය කියා සිටියේ රැකියාව හේතුවෙන් තමන් අද වන විට ශාරීරිකව මෙන්ම මානසිකවත් පීඩාවට පත්ව සිටින බවයි.
මේ අතර ග්‍රැෆික් නිර්මාණ ශිල්පියෙකු ලෙස සේවය කරනු ලබන 34 හැවිරිදි කසුන් චන්දිම කරුණාරත්න බීබීසී සිංහල වෙත අදහස් දක්වමින් පැවසුවේ තමන්ට ගතවූ වසර කිහිපය තුළ අවස්ථා කිහිපයකදී ශාරීරික අබාධ සඳහා ප්‍රතිකාර ගැනීමට සිදුවූ බවයි.
මේ අතර විශේෂඥ වෛද්‍ය රුමි රූබන් පැවසුවේ රාත්‍රී කාලයේ නින්දට පෙර වැඩි කාලයක් ඩිජිටල් තිර දෙස බලා සිටීමෙන් ඕනෑම වයස් කාණ්ඩයක පසුවන පුද්ගලයෙකුට තම නින්දට විවිධාකාරයේ බලපෑම් එල්ල වීමේ හැකියාවන් පවතින බවයි.
ඩිජිටල් උපකරණ දීර්ඝ වෙලාවක් භාවිත කිරීමේදී පුද්ගලයින්ට ශාරීරිකව සිදුවන ආබාධ මග හරවා ගැනීමට කටයුතු කළ යුතු යැයි ද විශේෂඥ වෛද්‍ය රුමි රූබන් අවධාරණය කළේය.
ගාල්ල ප්‍රදේශයේ උපත ලබා ඇති ස්වරංග ජයසංක දැනට ඩුබායි හි ජීවත් වන අතර, ඔහු සිය බිරිඳ සමග එහි දිවි ගෙවයි. ඔහු බීබීසී සිංහල වෙත පැවසුවේ තමන් සහ බිරිඳ කඳු නැගීම ආරම්භ කලේ විශ්ව විද්‍යාලයේ ඉගෙනුම ලබන අවදියේ සිට බවයි.

එය වටහා ගැනීම සඳහා පහතින් පැහැදිලි කරන සත්‍ය සිදුවීම දෙස බලමු.

පානදුර ප්‍රදේශයේ පදිංචි 19 හැවිරිදි පිරිමි දරුවෙකුගේ දෙමාපියෝ ඛේදනීය අත්දැකීමකට මුහුණ දෙමින් සිටිති.

එම දරුවාගේ පියා සමාගමක නීතිඥවරයෙකු වන අතර මව ද නීතිඥවරියකි.

සිය පුත්‍රයා ගෙවන ජීවිතය පිළිබඳව ඔහුගේ මව මෙලෙස පැහැදිලි කළා ය.අදාළ දරුවාගේ මව පවසා ඇති සියලු ලක්ෂණවලින්, පරිගණක ක්‍රීඩාවලට ඇබ්බැහි වූවන් ගෙවන දෛනික ජීවිතය කියා පායි.

එවන් දරුවන් සමග ගනුදෙනු කිරීම දෙමාපියන්ට පහසු කටයුත්තක් නොවේ.

ඒ, පරිගණකය හෝ ජංගම දුරකතනය ඔහුගෙන් ඉවත් කිරීමට තැත් කිරීම සිය දිවි හානි කර ගැනීමක් දක්වා දුරදිග යාමට ඉඩ ඇති බැවිනි.
ජංගම දුරකතනයෙන් ඉන්ටර්නෙට් ඔස්සේ පරිගණක ක්‍රීඩාවකට ඇබ්බැහි වී සිටි සිසුවෙකු ඉන් මුදවා ගැනීම සඳහා එම ජංගම දුරකතනය මවගේ භාරයට පත් කර ගැනීම සම්බන්ධයෙන් උරණ වූ 15 හැවිරිදි සිසුවෙකු නිවසේ බාල්කයක එල්ලී ගෙළ වැලලාගෙන මිය ගිය පුවතක් 2021 වසරේ අගෝස්තු මාසයේදී මාතර, රොටුඹ පොලිස් වසමෙන් වාර්තා විය.

රොටුඹ, පල්ලෙකන්ද ප්‍රදේශයේ පදිංචිව සිටි, මාතර මහින්ද රාජපක්ෂ විද්‍යාලයේ 10 වසරේ ඉගනුම ලැබූ ශිෂ්‍යයෙකු එම ඛේදවාචකයට මුහුණ පෑවේ ය.

එම සිසුවා පාසලේ අධ්‍යාපන කටයුතුවලට සහභාගි නොවන බවට පාසලේ ගුරුවරුන් දෙමාපියන්ට දැනුම් දී තිබූ අතර, ඒ අනුව දෙමව්පියන් කළ සොයා බැලීමකදී පෙනී ගොස් තිබුණේ, පාසලේ ඔන්ලයින් අධ්‍යාපන කටයුතු පසෙක ලා ඔහු පරිගණක ක්‍රීඩාවකට ඇබ්බැහි වී සිටි බව ය.

පසුව දරුවාගේ මව ජංගම දුරකතනය සිය භාරයට ගෙන ඇති අතර ඊට උරණ වූ දරුවා දෙමව්පියන් නිවසේ නොමැති අවස්ථාවක මුළුතැන්ගෙයි බාල්කයක පොරවනයක් ආධාරයෙන් එල්ලී ගෙළ වැලලාගෙන තිබුණු බව පොලිසිය සඳහන් කළේ ය.

මෙම සිද්ධිය විශ්ලේෂණය කිරීමේදී පෙනී යන්නේ, පරිගණක ක්‍රීඩාවලට ඇබ්බැහි වී ඇති දරුවන් ඉන් මුදා ගැනීම සඳහා ක්‍රියාමාර්ග ගැනීමේදී අතිශයින් ප්‍රවේශම්සහගත විය යුතු බව ය.
දරුවෙකු පරිගණකයට, ජංගම දුරකතනයට ‌හෝ පරිගණක ක්‍රීඩාවලට ඇබ්බැහි වී ඇත්දැයි දෙමාපියන් නිවැරදිව වටහා ගත යුතු වේ.

ඇබ්බැහි වීම යනු "සාමාන්‍ය දෛනික කටයුතු පසෙක ලා පරිගණක ක්‍රීඩා කිරීම වෙනුවෙන් කාලය ගත කිරීම," බව මනෝවිද්‍යාඥයෝ පෙන්වා දෙති.

යම් දරුවෙකු පරිගණක ක්‍රීඩාවලට ඇබ්බැහි වී ඇත්දැයි දැන ගැනීමට විශේෂ ලක්ෂණ කිහිපයක් ඇතැයි මනෝවෛද්‍ය විශේෂඥ රූමි රූබන් පෙන්වා දෙයි.

පරිගණක ක්‍රීඩාවලට ඇබ්බැහි වූ දරුවෝ ජංගම දුරකතනයක් හෝ පරිගණකයක් නොමැති විට පහත ලක්ෂණ පෙන්නුම් කරති.
ඇබ්බැහි වූවන් පැය දෙකක සිට පැය 24ක කාලයක් දක්වා දෛනිකව දුරකතනය සමග ගත කරන බව මනෝවෛද්‍ය විශේෂඥ රූමි රූබන් පැවසීය.
ඇබ්බැහි වූ දරුවෙකු සමග ගනුදෙනු කළ යුත්තේ ඉතා ප්‍රවේශමෙන් බවත්, දෙමාපියන් ඒ පිළිබඳව දැඩි ලෙස සැලකිලිමත් විය යුතු බවත් මනෝවෛද්‍ය විශේෂඥ රූමි රූබන් පවසයි.
මනෝවෛද්‍ය විශේෂඥ රූමි රූබන් පවසන පරිදි, ඇබ්බැහි වී සිටින දරුවෙකු ඉන් මුදා ගැනීම සඳහා දෙමාපියන් ඇතුළු වැඩිහිටියන් ඉවසීමෙන් කටයුතු කළ යුතු බව ය.

එවන් දරුවන්ගෙන් පරිගණකය හෝ ජංගම දුරකතනය ඈත් කළ යුත්තේ, ක්‍රම ක්‍රමයෙන් බව ද ඔහු අවධාරණය කළේ ය.
ඇතැම් අවස්ථාවල දරුවන් සම්පූර්ණයෙන් ම ඉන්ටර්නෙට් භාවිතයෙන් මුදා ගැනීමට නම් දෙමාපියන් ද යම් කැපකිරීම් කළ යුතු බව වෛද්‍යවරයා සඳහන් කළේ ය.
ඇබ්බැහි වූ දරුවන් ඉන් මුදා ගැනීමේදී ඔවුන් ශාරීරික ක්‍රියාකාරකම්වලට වැඩි වශයෙන් යොමු කළ යුතු බව මනෝවෛද්‍ය විශේෂඥ රූමි රූබන් සඳහන් කළේ ය.
කෙසේ වෙතත්, මේ සියල්ලට පෙර නිසි වෛද්‍ය ප්‍රතිකාර ලබා ගත යුතු බවත්, වෛද්‍ය උපදෙස් අනුව ක්‍රියාකරන ලෙසත් මනෝවෛද්‍ය විශේෂඥ රූමි රූබන් දෙමාපියන්ගෙන් ඉල්ලීමක් කළේ ය.
ලෝක ජනගහනයෙන් 6.09%ක් ඉන්ටර්නෙට් ඇබ්බැහිවීම්වලින් පෙළෙන බව සංඛ්‍යා දත්තවලින් අනාවරණය වී තිබේ.

අමෙරිකාව ආශ්‍රිතව මෑතකදී කරන ලද සමීක්ෂණයකදී අනාවරණය වී ඇත්තේ, එරට ජනතාව අතරින් 46%කට ඉන්ටර්නෙට් භාවිතයෙන් තොරව ජීවිතය ගත කළ නොහැකි බව ය.

එරට වැඩිහිටියන්ගෙන් 98%ක් ඉන්ටර්නෙට් භාවිත කරන බව ද හෙළි වී තිබේ.

ලෝකයේ වැඩි ම ජනගහනයක් ඉන්ටර්නෙට්වලට ඇබ්බැහි වී සිටින රට වන්නේ, චීනය යි. එම සංඛ්‍යාව මිලියන 746කි.

මේ අතර, ‘ශ්‍රී ලංකාවේ විශ්වවිද්‍යාල සිසුන් අතර අර්බුදකාරී ඉන්ටර්නෙට් භාවිතය’ සම්බන්ධයෙන් අමෙරිකාවේ ජාතික වෛද්‍ය පුස්තකාල වෙබ් අඩවියේ පළ කර ඇති පර්යේෂණ පත්‍රිකාවක සඳහන් වන්නේ, ශ්‍රී ලංකාවේ විශ්වවිද්‍යාල සිසු සිසුවියන්ගෙන් 27.6%ක් ඉන්ටර්නෙට් භාවිතය සම්බන්ධ සංකූලතාවලට මුහුණ පා සිටින බව ය.


බීබීසීය 2024 වසර සඳහා වන සිය ලොව පුරා වඩා ත් ම බලපෑම්සහගත සහ පෙළඹවීම්සහගත කාන්තාවන් 100 දෙනා ප්‍රකාශයට පත් කළේ ය.

නොබෙල් සාම ත්‍යාගලාභී නාඩියා මුරාඩ්, දූෂණයෙන් දිවි ගලවා ගත් සහ ප්‍රචාරක ගිසෙල් පෙලිකොට්, නිළි ෂැරෝන් ස්ටෝන්, ඔලිම්පික් ක්‍රීඩිකා රෙබේකා අන්ද්‍රාදි සහ ඇලිසන් ෆීලික්ස්, ගායිකා රේයි, දෘෂ්‍ය කලාකාරිනී ට්‍රේසි ඇමින්, දේශගුණික ප්‍රචාරක ඇඩනයික් ඔලාඩොසු, සහ ලේඛිකා ක්‍රිස්ටිනා රිවේරා ගාර්සා ඒ අතර වෙති.

ගාසා, ලෙබනනයේ, යුක්ක්‍රේනයේ සහ සුඩානයේ මරණීය ගැටුම් හා මානුෂීය අර්බුදවලට මුහුණ දීමේ සිට ලොව පුරා වාර්තාගත මැතිවරණ සංඛ්‍යාවකට පසු සමාජයන්හි ධ්‍රැවිකරණය වීම දෙස බලා සිටීම දක්වා, කාන්තාවන්ට ගැඹුරට ම ගොස් දරා සිටීමේ නව මානයන් සොයාගැනීමට සිදුව තිබේ.

ඔවුන් වටා ඇති ලෝකය වෙනස් වන විට ඔවුන්ගේ දරා ගැනීමේ හැකියාව හරහා වෙනසකට බල කරනනන් සැමරීමෙන් මේ වසරේ කාන්තාවන් මුහුණ දුන් දුෂ්කරතා බීබීසී සියයක් කාන්තාවෝ හඳුනාගෙන තිබේ. දේශගුණික හදිසි තත්ත්වයන්හි බලපෑම ගවේෂණය කිරීමට, ඔවුන්ගේ ප්‍රජාවන්ට ඉන් වන බලපෑම මැඩපැවැත්වීමට සහ එයට අනුවර්තනය වීමට උපකාර කිරීම සඳහා වැඩ කරන දේශගුණික පුරෝගාමීන් ඉස්මතු කිරීමට ලැයිස්තුව බැඳී සිටියි.
ජිම්නාස්ටික් ක්‍රීඩිකා රෙබෙකා අන්ද්‍රාදිගේ පදක්කම් හය ඇය බ්‍රසීලයේ වඩාත්ම පදක්කමින් සැරසුණු ඔලිම්පික් ක්‍රීඩිකාව බවට පත් කරයි (ඇයට ලෝක ශූරතා නවයක් ද තිබේ).

ලොව වැඩිපුර ම පදක්කමින් සැරසුණු ජිම්නාස්ටික් ක්‍රීඩිකාව වන සිමෝන් බයිල්ස් පරාජය කරමින් ඇය 2024 පැරිස් ඔලිම්පික් හි පොළොවේ සිදු කරන අභ්‍යාසවලට අදාල රන් පදක්කම දිනා ගත්තා ය. පදක්කම් ප්‍රදානෝත්සවය අතරතුර, බයිල්ස් සහ ඇගේ අනෙක් එක්සත් ජනපද ජිම්නාස්ටික් ක්‍රීඩිකාව වන ජොර්ඩන් චයිල්ස් බ්‍රසීල ජාතික ක්‍රීඩිකාවට හිස නමා ආචාර ක්‍රිරීම මෙවර ඔලිම්පික් උළෙලේ සලකුණ බවට පත් වී වඩාත් ජනප්‍රිය විය.

ඇගේ තනිකඩ මව ඇගේ පුහුණුව සඳහා ගෙවීම සඳහා ගෙවල් පිරිසිදු කරන අතරතුර, දරුවන් අට දෙනාගෙන් එක් අයෙක් වන ඇය, වයස අවුරුදු 10 දක්වා ඇන්ඩ්‍රේඩ් සාඕ පවුලෝ නගරයෙන් පිටත ඇගේ ෆාවේලා සිට පුහුණු සැසි සඳහා පයින් ඇවිද ගියා ය.

බොහෝ දරුණු ආබාදයන් ජයගනිමින් සහ නසික සෞඛ්‍යයට ප්‍රමුඛත්වය දීම ගැන විවෘතව කතා කරමින් ඇගේ නැගී ඒම සිදු විය.
නැගෙනහිර යුරෝපයේ සහ ආසියාවේ මුස්ලිම් බහුතරයක් වාසය කරන කලාපයක් වන රුසියාවේ උතුරු කැස්කස්හි ගෘහස්ථ හිංසන වින්දිතයන්ට පලා යාමට උදව් කරමින් ස්වෙත්ලානා අන්නොකිනා වසර ගණනාවක් ගත කළා ය.

2020දී ස්වේච්ඡා සේවකයන් සමග ඇය මැරේම් ව්‍යාපෘතිය ආරම්භ කළා ය. මෙම මුල පිරීම දගෙස්ථානයේ, චෙච්නියා සහ වෙනත් උතුරු කැස්කස් සමූහාණ්ඩුවල අවදානමට ලක් වී සිටින කාන්තාවන්ව ඉවත් කරගැනීම, තාවකාලික නවාතැන් සොයාදීම මෙන් ම ඔවුන්ට නීතිමය සහ මනෝවිද්‍යාත්මක සහය ලබා දෙමින් සහය වෙයි.

ඇගේ කාන්තා ආරක්ෂිත ස්ථානය චෙච්නියා සහ දගෙස්ථානු ආරක්ෂක අංශ විසින් වැටලීමෙන් පසුව අන්නොකිනා 2021දී රුසියාවෙන් පිට වීමට තීරණය කළා ය.

පසුගිය වසරේදී, රුසියානු හමුදා අපකීර්තියට පත් කිරීමේ චෝදනා මත බලධාරීන් විසින් ඇයට එරෙහිව අපරාධ පරීක්ෂණයක් ආරම්භ කර තිබේ
වියළි ගංගා සහ විනාශ වූ භෝග සහිත භූ දර්ශනයක වැඩ කරමින්, ඇය 2023 සමකාලීන අප්‍රිකානු ඡායාරූප ත්‍යාගය දිනාගැනීමට හේතු වූ, දැඩි නියඟය නිසා තම රටේ පවුල් තම දියණියන් ළමා විවාහ දක්වා දීමට තල්ලු කර ඇති ආකාරය ඉතියෝපියානු ඡායාරූප ශිල්පිනී මහිදර් හේල්සලාසි වාර්තා කරයි.

දේශගුණික විපර්යාස අර්බුදයේ ප්‍රතිඵලයක් ලෙස, ළමා විවාහ අවදානමට ලක්වන ගැහැණු ළමයින් සංඛ්‍යාව 2050 වන විට ගෝලීය වශයෙන් තුනෙන් එකකින් ඉහළ යනු ඇතැයි මානව හිමිකම් සංවිධාන අපේක්ෂා කර තිබේ.

හේල්සලාසිගේ ඡායාරූපකරණයේ අඩංගු වී ඇත්තේ ඇය එදිනෙදා කටයුතු කරන පුද්ගලයන්ගේ මෙන්ම, ඇයගේම අයගේ ඉතිහාසය සහ අත්දැකීම් වලින් ය.


ඇගේ මුල් චිත්‍රපටවල ස්වදේශික ප්‍රජාවක් නියෝජනය කිරීමේ සිට Marvel Universeහි මේ දක්වා ඉහළ විවිධත්වයකින් යුතු නළු නිළියන් අධ්‍යක්ෂණය කිරීම දක්වා, මිනිසුන් ලෙස අපව සම්බන්ධ කරන දෙය ගැන ජාවෝ කැමැත්තක් දක්වයි.

මේ වසරේ ඇය, 2025දී නිකුත් කිරීමට නියමිත මැගී ඕ ෆැරල්ගේ ෂේක්ස්පියර් යුගයේ හැම්නෙට් නවකතාවේ අනුවර්තනයක් අධ්‍යක්ෂණය කිරීමට සූදානම්ව සිටින්නී ය.
ස්ත්‍රී ඝාතන ප්‍රශ්නයට අවධානය යොමු කරවන, ඇගේ Liliana's Invincible Summer පොතට නිබන්ධන කාණ්ඩයෙන් හිමි වූ 2024 පුලිස්ටර් ත්‍යාගය ඇතුළුව ප්‍රවීණ කතුවරියක් වන ක්‍රිස්ටිනා රිවේරා ගාර්සා වසර ගණනාවක් පුරා සම්මාන රාශියක් හිමි කරගෙන තිබේ.

කිසිවිටෙකත් නඩු විභාගයට නොපැමිණ පලා ගිය හිටපු පෙම්වතා විසින් 1990 දශකයේදී මෙක්සිකෝවේදී ඝාතනය කරනු ලැබූ ඇගේ සහෝදරිය වූ ලිලියානාගේ කතාව හරහා ලෝකයේ ඉහළ ම ස්ත්‍රී ඝාතන අනුපාතයක් ඇති රටක යුක්තිය ඉටු කර ගැනීම වෙනුවෙන් ලේඛිකාව ආදර කරන අයෙකු අහිමි වීමේ කම්පනයට මුහුණ දෙන අතර ගවේෂණයක් ආරම්භ කරයි.

හූස්ටන් විශ්වවිද්‍යාලයේ ස්පාඤ්ඤ බසින් නිර්මාණශීලී රචනය පිළිබඳ දර්ශනසූරී උපාධි වැඩසටහනේ ආරම්භකයා සහ ප්‍රධානියා වන්නේ ද රිවේරා ගාර්සා ය.

2021 ට පෙර, වේල්සයේ, වේල්ස් කාන්තාවන්ගේ නමට කැප වූ පිළිම කිසිවක් නොතිබුණි.

එයට ප්‍රතිචාර වශයෙන් නීතීඥ හෙලන් මාලිනෝ, වේල්ස් කාන්තාවන්ගේ මහජන නියෝජනය වැඩිදියුණු කිරීම සහ ඔවුන්ගේ දායකත්වය සහ ජයග්‍රහණ සැමරීම අරමුණු කරගත් ලාභ නොලබන ආයතනයක් වන Monumental Welsh Women සමව ආරම්භ කළා ය.

ඔවුන්ගේ කථා අමතක නොවන බව සහතික කිරීම සඳහා කාන්තාවන්ගේ ප්‍රතිමා පහක් ඉදිකිරීමට, මහජනතාවගේ යෝජනා මත පදනම්ව, මාලිනෝ සහ ඇගේ කණ්ඩායම සැලසුම් කළ හ.

කණ්ඩායම මේ වන විට හතරක් ඉදිරිපත් කර ඇති අතර, පළමුවැන්න කාඩිෆ් හි වේල්සයේ පළමු කළු ප්‍රධාන ගුරුවරිය වන බෙටී කැම්බල්, පසුව මවුන්ටන් ඇෂ් හි ඉලේන් මෝගන්, ලැන්ග්‍රැනොග් හි ක්‍රැනොග්වෙන් සහ නිව්පෝට් හි රොන්ඩා ආර්යාව ඒවා විය.
ජපානයේ වඩාත් ම බලපෑම්සහගත අයගෙන් එක් අයෙකු වන නයෝමි වාටනාබි ඇගේ රටේ නව පරපුරේ කාන්තා ප්‍රහසන ශිල්පිනියන්ට මග සකසා දුන්නා ය.

පිරිමි ආධිපත්‍යක් සහිත ජපන් ප්‍රහසන කර්මාන්තයේ බැමි ඇය බිඳ දමා ප්‍රධාන කාන්තා චරිතය ලෙස ඇය රඟ දක්වමින් ජනප්‍රිය වූ නිරූපණයන් නිර්මාණය කර තිබේ.

"චබී සහ හුරුබුහුටි" ලෙස පරිවර්තනය වන, "පොචකවායි" - ශරීරය ගැන ධනාත්මක භාවය පිළිබඳ සංවිධානයට නායකත්වය දෙමින් ජපානයේ ශරීර ඒකාකෘතීන් වෙනස් කිරීමට ද වාටනාබි සහය දක්වයි.

ජපන් රූපවාහිනී නාලිකා සහ චිත්‍රපටවල විශාල සාර්ථකත්වයක් අත් කර ගැනීමෙන් පසු ගෝලීය ප්‍රහසන වේදිකාවට පැමිණීම සඳහා ඇය දැන් එක්සත් ජනපදයට පැමිණ තිබේ.
උගන්ඩාවේ සමලිංගික ක්‍රියා නීතිවිරෝධී වන අතර සිර දඬුවම් ලැබිය හැකි ය. LGBTQ+ නීතීඥ කාශා නබගිසීරා මෙම මර්දනකාරී නීති වෙනස් කිරීමට සටන් කරයි.

විවෘත සමලිංගික කාන්තාවක් ලෙස, ඇය අප්‍රිකාව පුරා LGBTQ+ [භාවය] කැළලක් ලෙස සැලකීමට එරෙහිව ප්‍රබල බලපෑමක් සිදු කර තිබේ.

විරෝධී විශේෂණ යෙදීම හේතුවෙන් නබගිසීරා සාර්ථක ලෙස පුවත්පතකට සහ උගන්ඩා රජයට නඩු පවරා ඇති අතර, උගන්ඩා අදිකරණයේ සමලිංගික විරෝධී නීතිවලට එරෙහිව දෙවරක් අභියෝග කර තිබෙනවා මෙන් ම දැන් 2023 පන්තකට එරෙහිව අභියෝග කරමින් සිටියි.

ඇයගේ අධ්‍යයන චාරිකාවට උගන්ඩාවේ නුකුම්බා විශ්වවිද්‍යාලයේ ව්‍යාපරික උපාධියක්, ස්ටැම්ෆර්ඩ් විශ්වවිද්‍යාලයේ ශිෂ්‍යත්වයක් සහ එක්සත් ජාතීන්ගේ සංවිධානය, යුරෝපීය පාර්ලිමේන්තුව සහ අප්‍රිකානු කොමිසම වැනි ඉහළ මට්ටමේ සංසදවල විවිධත්ව මුලපිරීම් සඳහා දායකත්වන් ඇතුළත් ය.

පසුගිය වසරේ සුඩානයේ ඇගේ රෝහල ආසන්නයේ දරුණු ගැටුම් ඇති වූ අවස්ථාවේදී, එක දිගට ෂෙල් වෙඩි එල්ල වෙමින් පැවතිය ද සිය සගයන් සමග පිටව යාම වෛද්‍ය සාෆා අලි ප්‍රතික්ෂේප කළා ය.

ප්‍රසව හා නාරිවේදය පිළිබඳ විශේෂඥවරියක වන ඇය, හමුදාව සහ පැරාමිලිටරි බලකායන් අතර ප්‍රචණ්ඩ ගැටුම් මධ්‍යයේ ස්වේච්ඡා සේවකයන් සහ ගර්භණී කාන්තාවන් ආරක්ෂිත ස්ථානයකට ඉවත් කර ගැනීමට සහය ලබා දුන්නා ය.

දැන් අල්-සෞදි මාතෘ රෝහලේ, ප්‍රසව විශේෂඥවරිය සිසේරියන් සැත්කම් සිදු කරන අතර, පවතින ගැටුම් හේතුවෙන් එල්ල වන අභියෝග යටතේ කාන්තා සෞඛ්‍ය ගැටලුවලට ප්‍රතිකාර කිරීම සිදු කරයි.

වෛද්‍ය නිලධාරීන්ගේ හිඟය අවම කිරීමට සහය වීමට ඇය ප්‍රසව වෛද්‍ය විද්‍යාව පිළිබඳ අලුතින් උපාධි ලැබූ කාන්තා වෛද්‍යවරියන් 20 දෙනෙකු පමණ අඛණ්ඩ ව පුහුණු කරමින් සිටියි.


ෆව්සියා අල්-ඔටයිබි විසින් සමාජ මාධ්‍ය ඔස්සේ ඇගේ හඬ අවදි කරමින් සෞදි අරාබියේ පුරුෂ පාලන ක්‍රමය අවසන් කිරීම සඳහා දීර්ඝකාලීන ප්‍රචාරණයක් සිදු කර තිබේ.

නමුත් බලධාරීන් විසින් ප්‍රශ්න කිරීම සඳහා සිදු කළ කැඳවීමෙන් පසු ඇය රටින් පළා යාමට තීරණය කළා ය.

මානව හිමිකම් කණ්ඩායම් වලට අනුව ඇයගේ ඇඳුම් තේරීම් සහ අන්තර්ජාලය ඔස්සේ ඇය ප්‍රකාශ කර තිබූ අදහස් සම්බන්ධ චෝදනාවලට වරදකරු වීමෙන් පසුව, කාන්තා අයිතිවාසිකම් ප්‍රචාරකයෙකු වූ ඇගේ සොයුරිය මනෙල් අල්-ඔටයිබි, මෙම වසර මුලදී අත්අඩංගුවට ගෙන වසර 11 ක සිරදඬුවම් නියම කරන ලදී.

අල්-ඔටයිබි ඇගේ සොයුරියගේ නිදහස සඳහා තදින්ම ප්‍රචාරණ කටයුතු සිදු කළා ය. සමාජජාලා පලකිරීම් නිසා බොහෝ පුද්ගලයින් සිරගත කිරීම සෞදි අරාබියේ මෑතකාලීන විරුද්ධ මත මර්දනය තුළ දැකිය හැකි ය.

ඇගේ නමට වාර්තාගත ලෝක ශූරතා පදක්කම් 20ක් හා ඔලිම්පික් පදක්කම් 11ක් සමග, ඉතිහාසයේ වැඩියෙන් ම [ලෝක ජයග්‍රහණවලින්] සැරසුණු ජවන හා පිටිය ක්‍රීඩිකාව ඇලිසන් ෆීලික්ස් ය.

ප්‍රී-එක්ලැම්ප්සියා රෝගය වැළඳී නොමේරූ දියණියක් බිහි කිරීමෙන් පසු, ඇය මාතෘ සෞඛ්‍ය අයිතීන් වෙනුවෙන් දැඩි ලෙස පෙනී සිටින්නියක් බවට පත් වූවා ය. එක්සත් ජනපදයේ කළු ජාතික කාන්තාවන්ගේ මාතෘ සෞඛ්‍ය දියුණු කිරීමට ඇයට මෙලින්ඩා ෆ්‍රෙන්ච් ගේට් වෙතින් දැන් ඇමෙරිකානු ඩොලර් මිලියන 20ක ආධාරයක් ඇයට ලැබී තිබේ.

පැරිස් 2024 ඔලිමිපික් ක්‍රීඩා උළෙලේ පළමු ඔලිම්පික් ගම්මාන දිවා සුරැකුම් මධ්‍යස්ථානය විවෘත කිරීමට විශ්‍රාමික මළල ක්‍රීඩිකාව ප්‍රමුඛ වූවා ය.

එමෙන් ම මේ වසරේදී ඇය ජාත්‍යන්තර ඔලිම්පික් ක්‍රීඩා කමිටු ක්‍රීඩකයන්ගේ කොමිසමට එක්වීමට තේරී පත්වූ අතර, කාන්තා ක්‍රීඩා සම්බන්ධයෙන් පමණක් අවධානය යොමු කරන ඇයගේ ම ක්‍රීඩා කළමනාකරණ සමාගමක් දියත් කළා ය.

මිනිස් ජාවාරමට සහ සූරාකෑමට ගොදුරු වූ සංක්‍රමණික කාන්තාවන්ට සහය වීම සඳහා රක්ෂස්ථාන 100කට වැඩි ගණනක් කළමනාකරණය කිරීමට සහ, අප්‍රිකාවේ කන්‍යා සොහොයුරියන් සමග ජාලයක් පිහිටුවීමට ඉයුජීනියා බොනෙටි කන්‍යා සොයුරිය සහය වූවා ය.

ඇය රෝමයේ ලිංගික වෙළෙඳාමට බලකෙරුණු කාන්තාවන්ට උපකාර කරමින් බොහෝ රාත්‍රීන් කැප කළ අතර, මිනිස් ජාවාරම පිළිබඳව දැනුවත් කිරීමේ සංවිධානයක් වන Slaves No Moreහි සභාපතිත්වයට පත් වූවා ය.

බොනෙටි වසර 24කට වැඩි කාලයක් තිස්සේ කෙන්යාවේ මිෂනාරිවරියක ලෙස කටයුතු කළ අතර මිනිස් ජාවාරමට එරෙහි මුලපිරීම් වර්ධනය කිරීමට විවිධ රටවල නිලධාරීන් පුහුණු කිරීමට උපකාර කළා ය.

මහ සිකුරාදා සනිටුහන් කරමින් කොලෝසියමේ පැවැත්වෙන කතෝලිකයන්ගේ ප්‍රධාන වාර්ෂික සැමරුමක් වන කුරුසියේ මග සලකුණු කිරීමට 2019දී විශ්‍රාම යාමට පෙර ෆ්‍රැන්සිස් පාප් වහන්සේ ඇයගෙන් ඉල්ලා සිටියේ ය.
ඉලක්කගත ප්‍රතිකාර සහ ප්‍රතිශක්තිකරණ පිළිකා ප්‍රතිකාර හරහා ජෝර්ජියානා ලෝන්ග්හට අවශ්‍ය පිළිකා මරණවලින් තොර ලෝකයක් දැකීමට යි.

ඔස්ට්‍රේලියාවේ මෙලනෝමා ආයතනයේ සම අධ්‍යක්ෂවරිය ලෙස ලෝන්ග් 2024 දී ප්‍රසිද්ධියට පත් වූයේ, ඇයගේ වැඩ සගයා සහ මිතුරා වන රිචඩ් ස්කොලියර්හට විශේෂයෙන් ආක්‍රමණශීලී මොළයේ පිළිකාවක් වර්ධනය වූ පසු, පිළිකාවෙන් මිදීමට උපකාර කළ ලොව ප්‍රථම ප්‍රතිකාරයක් සම නිර්මාණය කිරීමෙන් පසුව යි.

රෝගියා ද ඇතුළුව ලෝන්ග් සහ ඇගේ කණ්ඩායම, රෝගය ඉවත් කිරීම සඳහා ශල්‍යකර්මයකට පෙර ඖෂධ සංයෝගයක් භාවිතා කඉරීමෙන් ප්‍රතිශක්තිකරණ චිකිත්සාව වඩා හොඳින් ක්‍රියාත්මක වන බව සොයා ගන්නා ලදී.

චර්ම පිළිකා රෝග විනිශ්චය සහිත රෝගීන් දහස් ගණනකගේ ජීවිත බේරා ගැනීමේ ගෞරවයට පාත්‍ර වූ මෙලනෝමා පිළිබඳ වසර ගණනාවක පර්යේෂණවලින් ඔවුන්ගේ තියුණු කාර්යයන් සිදුවිය
කෘත්‍රිම බුද්ධියේ (AI) වේගවත් සංවර්ධනයට අනුවර්තනය වන ලෝකයක, කර්මාන්තයේ කාබන් පිය සටහන බොහෝ විට මග හැරීමට ඉඩ තිබේ.

සංවර්ධකයින්ට කේතය ක්‍රියාත්මක කරන විට ඔවුන්ගේ කාබන් විමෝචනය ප්‍රමාණීකෘත කිරීමට හැකි වන මෙවලවක් නිර්මාණයට ප්‍රමුඛ පෙළේ කෘත්‍රිම බුද්ධිය පිළිබඳ විද්‍යාඥවරියක වන සාෂා ලුසියෝනි සහය වී ඇති අතර, එය මිලියන 1.3කට වැඩි සංඛ්‍යාවක් බාගත කරගෙන තිබේ.

Open Source AI ආකෘති සමග ක්‍රියා කරන සහ “හොඳ Machine Learning ප්‍රජාතන්ත්‍රීකරණය කිරීමට” අවශ්‍ය ගෝලීය ආරම්භයක් වන Hugging Faceහි දේශගුණික ප්‍රධානියා වන්නේ ලුසියෝනි යි.

කෘත්‍රිම බුද්ධියේ තිරසර බව වැඩිදියුණු කිරීම කෙරෙහි ඇයගේ අවධානය යොමු වී ඇති අතර, කෘත්‍රිම බුද්ධිය ආරම්භකයින්ට ඔවුන්ගේ දේශගුණික බලපෑම සංසන්දනය කිරීමට භාවිත කළ හැකි 'බලශක්ති තරු ශ්‍රේණිගත කිරීමේ ක්‍රමයක්' සංවර්ධනය කිරීමට ඇය ඉලක්ක කරයි.




මහබැංකු අධිපති අර්ජුන් මහේන්ද්‍රන් මහතාගේ පුරවැසිභාවය පිළිබඳ ප්‍රශ්න කිරීම සාධාරණ නොවන බව අග්‍රාමාත්‍ය රනිල් වික්‍රමසිංහ මහතා පවසයි.

අර්ජුන් මහේන්ද්‍රන් මහතාට රටින්පිටව යාමට සිදුවූයේ රාජපක්ෂ රෙජිමයේ අමනෝඥ ක්‍රියා පිළිවෙත නිසා බව අග්‍රාමාත්‍යවරයා කියා සිටියේ අද(03) පාර්ලිමේන්තුවේදී පාර්ලිමේන්තු මන්ත්‍රී දිනේශ් ගුණවර්ධන මහතා විසින් මහබැංකු අධිපතිවරයාගේ පුරවැසිභාවය අදාළව නඟන ලද ප්‍රශ්නයක් නිසාය.

මෙහිදී අග්‍රාමාත්‍යවරයා ප්‍රතිචාර දැක්වීමට යාමේදී විපක්ෂයේ මන්ත්‍රීවරුන් විසින් දෝෂාරෝපණ එල්ලවීම නිසා සභා ගැබ තරමක් උණුසුම් වූ බව අප වාර්තාකරු කියා සිටියි.

කෙසේ වෙතත් මෙහිදී වැඩිදුරටත් අදහස් දක්වමින් රනිල් වික්‍රමසිංහ මහතා පවසා ඇත්තේ අර්ජුන් මහේන්ද්‍රන් මහතා එලෙස රටින් පිටනොවූයේ නම් ලසන්ත වික්‍රමතුංග වැන්නන්ට සිදුවූ දේ ඔහුටද වන්නට ඉඩතිබුණු බවයි.

පැවති රජයේ ආරක්ෂක ලේකම් ධූරය වැනි ඉහළපෙළ තනතුරු පවා අමෙරිකානු පුරවැසියන් විසින් උසුළන ලද තත්ත්වයක් තුළ මෙවැනි ප්‍රශ්න නැඟීම සාධාරණ නොවන බව වික්‍රමසිංහ මහතා එහිදී අවධාරණය කළේය.

එසේම සේවය කරන පිරිස් රටින් යවන ප්‍රතිපත්තියක් නොව රටට සේවය කරන පිරිස් ‍ගෙන්වා ගැනීමේ යුගයක් උදාකරන බව අග්‍රාමාත්‍යවරයා පෙන්වා දුන්නේය.

දිනේශ් ගුණවර්ධන වැනි මන්ත්‍රීවරුන්ට අද දවසේ නිදහසේ කතා කිරීමට පවා අවස්ථාව උදාවීම පිළිබඳව සතුටුවිය යුතුව ඇති බවත්, රාජපක්ෂ යුගයේ කතා කරන අයට නිහඬව සිටීමට සිදුවූ බව සිහිපත් කළ යුතුව ඇති බවත් අග්‍රාමාත්‍ය රනිල් වික්‍රමසිංහ මහතා මෙහිදී වැඩිදුරටත් සඳහන් කළේය.





ජාතික නිදහස් පෙරමුණේ නායක හිටපු අමාත්‍ය පාර්ලිමේන්තු මන්ත්‍රී විමල් වීරවංශ මහතාගේ බිරිඳ වන ශෂී වීරවංශ මහත්මිය මූල්‍ය අපරාධ විමර්ශන කොට්ඨාසය වෙත පැමිණ තිබේ.

ප්‍රකාශයක් ලබාදීම සඳහා පොලිස් මූල්‍ය අපරාධ කොට්ඨාසය වෙත පැමිණෙන ලෙසට ඇයට දැනුම්දීමක් කර තිබූ බව පොලිස් මාධ්‍ය ඒකකය පැවසීය.

ඉඩම් ගනුදෙනුවක් සම්බන්ධව ප්‍රකාශයක් ලබාදීම සඳහා ඇයට මෙම කැඳවීම කර ඇති බවද ඒම ඒකකය කියා සිටි‍යේය.

පසුගිය 28 වැනිදා ඇයට මූල්‍ය අපරාධ කොට්ඨාසය හමුවේ පෙනී සිටින ලෙස දැනුම්දී තිබූ අතර එදින පැමිණිය නොහැකි බව ඇය විසින් දන්වා තිබූ බව වාර්තා විය.

ඒ අනූව අද ඇය මූල්‍ය අපරාධ කොට්ඨාසය වෙත පැමිණ ඇත.





රුසියාවේ හිටපු ශ්‍රී ලංකා තානාපති උදයංග වීරතුංග මහතා සම්බන්ධයෙන් යුක්‍රේන රජයේ පරීක්ෂණ අවසන් වූ වහාම ඔහුට එරෙහි ඉදිරි ක්‍රියාමාර්ග ගන්නා බව විදේශ කටයුතු අමාත්‍යංශය පවසයි.

එම අමාත්‍යංශයේ ප්‍රකාශිකා මහීෂනී කොලොන්නේ මහත්මිය කියා සිටියේ යුක්‍රේන ජාතිකයින් 19 දෙනෙකුට අවි ආයුධ ලබාදීමේ සිද්ධියක් සමබන්ධයෙන් උදයංග වීරතුංගට එරෙහිව යුක්‍රේන රජය විශේෂ පරීක්ෂණයක් ආරම්භ කර ඇති බවයි.

අදාළ පරීක්ෂණය සඳහා ශ්‍රී ලංකා රජය පූර්ණ සහය ලබාදෙන බවත් ඒ පිළිබඳ නිරන්තර අවධානයෙන් පසුවන බවත් කොලොන්නේ මහත්මිය පවසයි. 

පසුගියදා උදයංග වීරතුංග මහතා ඉරානයේ පිහිටි ශ්‍රී ලංකා තානාපති කාර්යාලයට පැමිණ ඇති බවද මහීෂනී කොලොන්නේ මහත්මිය වැඩිදුරටත් සඳහන් කළාය.



20 වන ආණ්ඩුක්‍රම ව්‍යවස්ථා සංශෝධනය සම්මත කර ගැනීම සඳහා එක්සත් ජනතා‍ නිදහස් සන්ධානයට ආණ්ඩු බලය ලබා දෙන ලෙස ජනාධිපතිවරයාගෙන් ඉල්ලීමක් කිරීමට සන්ධානයේ මන්ත්‍රීවරුන් පිරිසක් තීරණය කර තිබේ.

ශ්‍රී ලංකා නිදහස් පක්ෂයේ මාධ්‍ය ප්‍රකාශක පාර්ලිමේන්තු මන්ත්‍රී ඩිලාන් පෙරේරා මහතා සඳහන් කළේ සන්ධාන රජයක් යටතේ දින 30 ක් ඇතළත 20 වන ආණ්ඩුක්‍රම ව්‍යවස්ථා සංශෝධනය සම්මත කරගන්නා බවයි.

සන්ධානයේ සියළු පක්ෂ වල නියෝජිතයින් අදාළ තීරණය පිළිබඳව මේ වන විට පොදු එකඟතාවයකට ද පැමිණ ඇති බව සඳහන්ය.
 
ඒ අනුව ඉදිරි දින කිහිපය තුළ ජනාධිපති මෛත්‍රීපාල සිරිසේන මහතා හමුවී ඒ පිළිබඳව දැනුවත් කිරීමට පියවර ගන්නා බව  පාර්ලිමේන්තු මන්ත්‍රී ඩිලාන් පෙරේරා මහතා සඳහන් කළේය.
 
කෙසේවෙතත් ජාතික හෙළ උරුමයේ මහලේකම් අමාත්‍ය පාඨලී චම්පික රණවක මහතා සඳහන් කලේ  20 වන ආණ්ඩුක්‍රම ව්‍යවස්ථා සංශෝධනය සම්මත කර ගැනීමට ආණ්ඩු පෙරළි සිදු කිරීමේ අවශ්‍යතාවක් නොමැති බවයි.





බලය  අතහැරීම තමාට ගැටලුවක් නොවන බව හිටපු ජනාධිපති මහින්ද රාජපක්ෂ මහතා පවසයි.

ඔහු පෙන්වා දෙන්නේ පසුගිය ජනාධිපතිවරණයේ ප්‍රතිපළ නිකුත්වීමටත් පෙර  තමා එම ධූරයෙන් ඉවත් වූ බවයි.

ගාල්ල, හිනිඳුම , පනන්ගල ගංගාරාම විහාරස්ථානයේ පැවති ආගමික උත්සවයකට එක්වෙමින් හිටපු ජනාධිපති මහින්ද රාජපක්ෂ මහතා මෙම අදහස් පළ කළේය.




වත්මන් සමෘද්ධි අමාත්‍යවරයා 'දිරිය සවිය'නමින් වැඩසටහනක් ක්‍රියාත්මක කරමින් සමෘද්ධි ප්‍රතිලාභීන්ට අයත් මුදල් සමෘද්ධි ප්‍රතිලාභීන් නොවන පිරිස් අතරේ දේශපාලන හිතවත්කම් මත බෙදාදෙන බව විපක්ෂ නායක නිමල් සිරිපාල ද සිල්වා මහතා පවසයි.

ඊට අදාළව සමෘද්ධි ප්‍රතිලාභීන් නොවන 05 දෙනෙකු රු.500 බැගින් තැන්පත් කළ කණ්ඩායම් වල සාමාජිකයින්ට රු.100,000 දක්වා ණය මුදල් ලබාදීමේ වැඩපිළිවෙලක් දියත් කර ඇති බව විපක්ෂ නායකවරයා කියා සිටියේ අද(03) පාර්ලිමේන්තුවේදී ස්ථාවර නියෝග 23/2 යටතේ ප්‍රකාශයක් කරමිනි.

මේ සඳහා සමෘද්ධි ප්‍රතිලාභීන් විසින් කරන ලද අනිවාර්ය ඉතිරිකිරීම් හා ඔවුන්ට අයත් සම්පත්ද යොදවාගෙන ඇති බවත්,තවද හම්බන්තොට ඇතුළු ප්‍රදේශ රාශියක රු.100,000 බැගින් වූ ණය මුදල සඳහා ප්‍රතිලාභීන් තෝරාගෙන ඇත්තේ එජාපයට සබඳතා දක්වන දේශපාලනඥයින්ගේ ලැයිස්තු මත බවද වාර්තාවී ඇතැයි ඔහු සඳහන් කළේය.

මෙම ක්‍රියාවලියෙන් සමෘද්ධි ප්‍රතිලාභීන් විසින් ඉතා අමාරුවෙන් ඉතිරිකර ගන්නා ලද අරමුදල් අනතුරට ලක්කරමින් සිය දේශපාලන ආධාරකරුවන් පිනවීම සඳහා ගෙන යනු ලබන වැඩපිළිවෙලක් බවත්, එය නීති විරෝධී මෙන්ම යහපාලනයට හා සදාචාරාත්මක දේශපාලනයට පටහැනි බවත් සිල්වා මහතා පෙන්වා දුන්නේය.

එසේම සමෘද්ධි නිලධාරීන් සඳහා පසුගිය රජය විසින් සකස් කරන ලද සේවා ව්‍යවස්ථාව තවමත් සම්මත කර නොමැති බවත්,8300 ක් පමණ වූ මුල් සේවා කාලයේම ඉතිරිකරගත් සමෘද්ධි නිලධාරීන්ගේ සේවක අර්ථ සාධක මුදල් හා සේවා නියුක්තිකයන්ගේ භාර අරමුදල් මෙතෙක් ලබාදී නොමැති බවත් ඔහු අවධාරණය කළේය.

එසේම අලුතින් සේවයට බඳවා ගත් සේවකයින් වෙනුවෙන් පාරිතෝෂික ලබාදී නොමැති බවත්,මුදල් අයකරගෙන වාරික ගෙවා ඇති කාන්තා සමෘද්ධි නිලධාරීන් රාශියකට තවමත් යතුරුපැදි ලබාදී නොමැති බවත් විපක්ෂ නායකවරයා සිහිපත් කළේය.

විශේෂයෙන්ම මෙම මූල්‍ය අක්‍රමිකතාව පිළිබඳ සමෘද්ධි නිලධාරීන් විසින් 'මූල්‍ය අපරාධ විමර්ශන ඒකකය' වෙත පැමිණිලි කර ඇති බවත්, එහෙත් මෙතෙක් එම පැමිණිල්ල පිළිබඳ විමර්ශනයක් සිදුකර නොමැති බවත් , ඒ පිළිබඳ නිසි ක්‍රියාමාර්ග ගන්නා ලෙස සමෘද්ධි නිලධාරීන්ගේ සංගම් ගණනාවක් කරුණු ඉදිරිපත් කර ඇති බවත් ඔහු කියා සිටියේය.

එබැවින් රජයෙන් පහත සඳහන් ප්‍රශ්නවලට පිළිතුරු අපේක්ෂා කරන බව විපක්ෂ නායකවරයා සදහන් කළේය.


01.'දිරිය සවිය'වැඩසටහනට මුවාවෙමින් සමෘද්ධි ප්‍රතිලාභින්ට අයත් ඉතිරිකිරීම් ගිණුම්වල ඇති මුදල් 
සමෘද්ධි ප්‍රතිලාභීන් නොවන පිරිස් අතර දේශපාලන බලපෑම් තුළින් නම් කරනු ලබන අයවළුන්ට රු.100,000 දක්වා ලබාදීම නීති විරෝධී බව හා සදාචාර විරෝධී බව රජය පිළිගන්නේද?


02. සමෘද්ධි ප්‍රතිලාභීන් නොවන පුද්ගලයින් එක් කර ගනිමින් ව්‍යාජ කණ්ඩායම් සකස් කොට සමෘද්ධිලාභීන්ට අයත් මෙම මුදල් මෙසේ බෙදාදීමට කටයුතු කිරීම වහාම නවත්වන්නේද?

03. මේ පිළිබඳව සිදුකර ඇති මූල්‍ය අක්‍රමිකතාවන්ට වගකිවයුතු අමාත්‍යවරයා ඇතුළු නිලධාරීන් සියලුදෙනාටම එරෙහිව නොපමාව පියවර ගැනීමට කටයුතු කරන්නේද?

04. යහපාලනයේ මුවාවෙන් සිදුකෙරෙන මෙම අක්‍රමිකතාවයට සම්බන්ධවූ සියලුමදෙනා අධිකරණය හමුවට ගෙන ඒමට කටයුතු කරන්නේද?

05. සමෘද්ධි නිලධාරීන් සඳහා පසුගිය රජය මගින් සකස් කරන ලද සේවා ව්‍යවස්ථාව වහාම සම්මත කිරීමට ක්‍රියාමාර්ග ගන්නේද? නොඑසේනම් ඒ මන්ද?

06. 8300 ක් පමණ වූ මුල් සේවා කාලය ඉතිරිකරගත් සමෘද්ධි නිලධාරීන්ගේ සේවක අර්ථසාධක අරමුදල් හා සේවා නියුක්තිකයන්ගේ බාර අරමුදල් ද අලුතින් සේවයට බඳවාගත් සේවකයින් වෙනුවෙන් ලබාදිය යුතු පාරිතෝෂික මුදල්ද මුදල් අයකරගෙන වාරික ගෙවා ඇති මෙතෙක් ලබා නොදුන් යතුරුපැදි කාන්තා සමෘද්ධි නිලධාරීන් සඳහා ලබාදීමට කටයුතු කරන්නේද? නොඑසේනම් ඒ මන්ද?



විපක්ෂ නායකවරයා විසින් නඟන ලද ඉහත ප්‍රශ්නවලට ආණ්ඩු පක්ෂය විසින් ඉදිරි සභා වාරයේදී පිළිතුරු ලබාදෙනු ඇත.





අගමැති රනිල් වික්‍රමසිංහ මහතාට එරෙහි විශ්වාසභංග යොජනාව අද(03)  දිනයේ ඉදිරිපත් කරන බව  පාර්ලිමේන්තු මන්ත්‍රී විමල් වීරවංශ මහතා පවසයි.

අද(03)  කොළඹ පැවති මාධ්‍ය හමුවකට එක්වෙමින් ඒ මහතා මේ බව සඳහන් කර සිටියේය.

එම විශ්වාසභංග යෝජනාව සඳහා මේ වන විට පාර්ලිමේන්තුවේ මැති ඇමතිවරුන් සියයකට අධික සංඛ්‍යාවක් අත්සන් තබා ඇති බවද  ඒ මහතා එහිදී වැඩිදුරටත් කියා සිටියේය.


එම මාධ්‍ය හමුව අමතමින් මන්ත්‍රී දිනේෂ ගුණවර්ධන මහතා කියා සිටියේ ව්‍යවස්ථාදායක සභාවට කාන්තා නියෝජනයක් අවශ්‍ය බවයි.

ව්‍යවස්ථාදායක සභාව සඳහා කාන්තා නියෝජයක් මෙන්ම වතු කම්කරුවන් සම්බන්ධ නියෝජනයක්ද අවශ්‍ය බව හෙතෙම එම අවස්ථාවේදී පෙන්වා දුන්නේය.


එසේම කිසිදු වලංගුතාවයක් නොමැතිව නව මුදල් නෝට්ටුවලට අත්සන් තැබීම සම්බන්ධයෙන් මහ බැංකු අධිපති අරජුන මහේන්ද්‍රන් මහතාට එරෙහිව අධිකරණය වෙත යෑමටද තමන් ඇතුළු පිරිස බලාපොරොත්තු වන බව එම මාධ්‍ය හමුවේදී අදහස් දැක්වූ පාර්ලිමේන්තු මන්ත්‍රී බන්දුල ගුණවර්ධන මහතා පැවසුවේය.


තවද  පපුගිය මාස හය ඇතුළත රටේ ආර්ථිය පහළ බැස ඇති බවත්, ඒ සම්බන්ධයෙන් විවාද කිරීම සඳහා පාර්ලිමේන්තුව තුළ දින දෙකක කාලයක් ලබා ගන්නා බවත් හෙතෙම ‍වැඩිදුරටත් කියා සිටියේය.


එම මාධ්‍ය හමුවට සහභාගී වෙමින් පාර්ලිමේන්තු මන්ත්‍රී වාසුදේව නානයක්කාර මහතා කියා සිටියේ ජාතික ආණ්ඩු සඳහා නැවත යටත් නොවන බවයි.


එසේම 20 වන ව්‍යවස්ථා සංශෝධනය  ස්ථිර කර ගැනීම සඳහා එ.ජා.ප. තර්ජන වලට බියවිය යුතු නොවන බවද ඒ මහතා එහිදී වැඩිදුරටත් කියා සිටියේය.



ශිරන්ති රාජපක්ෂ මහත්මිය මූල්‍ය අපරාධ විමර්ශන කොට්ඨාශයට කැඳවීමට එරෙහිව අද(31) දහවල් තංගල්ල බස් නැවතුම්පල ඉදිරිපිට විරෝධතා ව්‍යාපාරයක් පැවැත්විය.
 
පළාත් සභා සහ ප්‍රාදේශීය සභා නියෝජිතයින් මෙන්ම ප්‍ර දේශවාසීන් පිරිසක් මෙම විරෝධතාවයට එක්ව සිටි බව  අද දෙරණ වාර්තාකරු සඳහන් කළේය.
 
මූල්‍ය අක්‍රමිකතාවක් සම්බන්ධයෙන් ප්‍රකාශයක් ලබා ගැනිම සඳහා ශිරන්ති රාජපක්ෂ මහත්මිය හෙට දිනයේ මුල්‍ය අපරාධ විමර්ශන කොට්ඨාශයට කැඳවීමට දැනුම්දී  ඇති බව සඳහන්ය.

නාමල් රාජපක්ෂ මන්ත්‍රීවරයා සඳහන් කළේ මේ සම්බන්ධයෙන් තංගල්ල පොලිසිය විසින් දැනුම්දිමක් සිදුකර ඇති බවයි.



එක්සත් ජාතීන්ගේ මානව හිමිකම් කවුන්සිලය විසින් හිටපු ජනාධිපතිවරයා ඇතුළු හමුදා නිලධාරීන් 43න් දෙනෙකුට  එරෙහිව යුධ අපරාධ චෝදනා ඉදිරිපත් කිරීමට සැලසුම් කර ඇති බව ජාතික නිදහස්  පෙරමුණේ නායක පාර්ලිමේන්තු මන්ත්‍රී විමල් වීරවංශ මහතා පවසයි.

ඔහු පෙන්වා දෙන්නේ එළඹෙන සැප්තැම්බර් මාසයේදී අදාළ චෝදනාව ඉදිරිපත් කිරීමට නියමිත බවයි.

පාදුක්ක ප්‍රදේශයේ පැවති උත්සවයකදී විමල් වීරවංශ මහතා මෙම අදහස් පළ කළේය.



පාර්ලිමේන්තුව යනු දේශපාලන වේදිකාවක් නොවන බව එක්සත් ජාතික පක්ෂ පාර්ලිමේන්තු මන්ත්‍රී බුද්ධික පතිරණ මහතා පවසයි.

තමන් කිසිදු අවස්ථාවක පාර්ලිමේන්තුව හෑල්ලුවට ලක්වන ආකාරයෙන් අදහස් ප්‍රකාශ කර නොමැති බව ඔහු සඳහන් කරයි.

 තෙල්දෙණිය ප්‍රදේශයේ පැවති ජනහමුවක් අමතමින් පාර්ලිමේන්තු මන්ත්‍රී බුද්ධික පතිරණ මහතා මෙම අදහස් පළ කළේය.


පසුගිය බදාදා දිනයේ පාර්ලිමේන්තුවේ සාකච්ඡාවකට සහභාගිවී සාකච්ඡා කාමරයෙන් එළියට පැමිණෙමින් සිටි විජිත හේරත්ට කථානායකවරයා මුණ ගැසුණේය. “මන්ත‍්‍රීතුමා ඔබතුමාලාගේ නියෝජිතයා නම් කරලා එවන්න ව්‍යවස්ථාදායක සභාවට. එහෙම වුණොත් සිකුරාදා අපිට ව්‍යවස්ථාදායක සභාව නම් කරලා අවසන් කරන්න පුළුවන්.” කථානායකවරයා කියා සිටියේය. 

“අපි හිතුවේ ඒ නියෝජිතයා පත්කරන්න අයිතිය තිබෙන්නේ ටී.එන්.ඒ එකට කියලා. අපි ටී.එන්.ඒ එකත් එක්ක සාකච්ඡා කරලා ඉක්මනටම නියෝජිතයා නම් කරලා එවන්නම්.” විජිත හේරත් කතානායකවරයාට පොරොන්දු විය. 


නව මැතිවරණ ක‍්‍රමයට ජවිපෙන් යෝජනාවක්...


මේ අතර ජනතා විමුක්ති පෙරමුණ විසින් නව මැතිවරණ ක‍්‍රමයක් සඳහා යෝජනා කිහිපයක් ඉදිරිපත් කිරීමට කටයුතු කළේය. ජවිපෙ ස්ථාවරය වී ඇත්තේ නව මැතිවරණ ක‍්‍රමයෙන් ජනතා කැමැත්ත සාධාරණව පාර්ලිමේන්තුවේ පිළිබිඹු විය යුතු බවත් මනාප ඡන්ද ක‍්‍රමය අහෝසි කළ යුතු බවත්ය. එමෙන්ම ජවිපෙ නව යෝජනාවක් ඉදිරිපත් කරයි. යෝජිත ව්‍යවස්ථා සංශෝධන කෙටුම්පතෙහි 7වැනි ලක්ෂණය ලෙස තිබෙන්නේ ‘නාම යෝජනා භාරදීමේදී දිස්ත‍්‍රික් මට්ටම සඳහා සමානුපාතික ක‍්‍රමය යටතේ පත්විය හැකි උපරිම මන්ත‍්‍රීවරුන් සංඛ්‍යාවට 3ක් එකතු කිරීමෙන් ලැබෙන සංඛ්‍යාවට සමාන අපේක්ෂකයින් සංඛ්‍යාවක් මැතිවරණ කොට්ඨාස සඳහා නාම යෝජනා කළ යුතු අතර ඡන්ද ප‍්‍රදේශවලට තරග කරන අපේක්ෂකයින් නිශ්චිතව සඳහන් කළ යුතු’ බවය. ඒ අනුව ජවිපෙ කියා සිටින්නේ ”දිස්ත‍්‍රික් ලයිස්තුව යටතේ කේවල ඡන්ද ප‍්‍රදේශයක් ඉලක්ක කර ගනිමින් තරග කරන අපේක්ෂකයාගේ නම පමණක් ඡන්ද දායකයාට තෝරාගැනීම සඳහා ඡන්ද පත‍්‍රිකාවේ ඉදිරිපත් කිරීම අසාධාරණ බවය. එසේ වන විට දිස්ත‍්‍රික් ලයිස්තුව යටතේ අතිරේකව තරග වදින එනම් ඡන්ද ප‍්‍රදේශයක් නියෝජනය නොකරන අපේක්ෂකයින්ගේ නම් ඡන්ද පත‍්‍රිකාවේ සඳහන් නොවන අතර ඔවුන්ගේ නම් ඇත්තේ නාම යෝජනා පත‍්‍රයේ පමණි. ඔවුන් සඳහා වන තමන්ගේ කැමැත්ත සලකුණු කිරීමේ හැකියාවද ඡන්දදායකයින්ට අහිමි කෙරෙනු ඇත. 


මෙසේ වන විට යම් දිස්ත‍්‍රික්කයක් වෙනුවෙන් සමානුපාතික ලයිස්තුව යටතේ ඉදිරිපත් වන අපේක්ෂකයින්ට මැතිවරණයේදී කාර්යභාරයක් නොමැති වීමද ඔවුන් එකම දිස්ත‍්‍රික්කයක අසමාන තරගකරුවන් වීමද වැළැක්විය නොහැකි වනු ඇති බව පෙන්වා දෙන ජවිපෙ එහෙයින් ඡන්දදායකයින්ට එම අපේක්ෂකයින් සඳහා තම කැමැත්ත ප‍්‍රකාශ කිරීමට අවස්ථාවක් ලබාදිය යුතුව ඇති බවට යෝජනා කරයි.





ජවිපෙ පසුගිය නමවෙනිදා විල්පත්තු අභය භූමියේ වන සංහාරය පිළිබඳව සොයා බැලීමට සංචාරයක් කළේය. එම නීරීක්ෂණ චාරිකාවෙන් පසුව නැවතත් විල්පත්තු වන සංහාරය පිළිබඳව කතාබහ උණුසුම් වන්නට පටන් ගත්තේය. මේ අතරතුර ශ‍්‍රී ලංකා මුස්ලිම් සභාව විසින් මේ සංචාරය පිළිබඳව සඳහන් කරමින් ජවිපෙ නායක අනුර දිසානායකට ලිපියක් යොමු කළේය. එම ලිපියෙන් කියැවුණේ ජනතා විමුක්ති පෙරමුණ සිංහල අන්තවාදීන් විසින් ගෙන ගිය මතයට නොමග ගොස් ඇති බවත් විල්පත්තු සංචාරය කළේ ඒ නිසා බවත්ය. කෙසේ වෙතත් මේ සම්බන්ධයෙන් අන්තර් ජාලයේ ඇතුළු විවිධ මාධ්‍යවල ප‍්‍රවෘත්ති වාර්තා පළවිය. මේ සම්බන්ධයෙන් මුස්ලිම් සභාව වෙත පිළිතුරු ලිපියක් යොමුකිරීමටද ජවිපෙ නායක අනුර දිසානායක කටයුතු කළේය. 


“යුද්ධය අවසන් වීමෙන් මාස 06ක පමණ කාලයක් තුළ එම ප‍්‍රදේශවල ජීවත්වූ ජනතාව නැවත පදිංචි කිරීමේ අවශ්‍යතාවය මුලින් ආණ්ඩුවට අවධාරණය කළේ ජනතා විමුක්ති පෙරමුණය. ශ‍්‍රී ලංකා යුද හමුදාව අත්පත් කරගෙන සිටි ඉඩම් පවා ජනතාවගේ අවශ්‍යතාවයන් සඳහා ලබාදිය යුතු බවද අවධාරණය කළේ ජවිපෙය. නිවාස අහිමි වූ ජනතාවට පදිංචිය සඳහා ඉඩම් ලබාදීමේදීද ඊට කිසිදු ජාතිකත්ව භේදයක් අවශ්‍ය නොවේ. ජනතාවට උපරිම සහන ලබාදිය යුතුයි යන ස්ථාවරයේ එදා සිටම අප පක්ෂය සිටි බව නොරහසකි. නමුත් දේශපාලන බලය පාවිච්චි කරමින් වන රක්ෂිත නැවත පදිංචි කිරීමට යොදා ගැනීම ගැටලූ සහගතය. වන සංරක්ෂණ ආඥා පනත, ජාතික පාරිසරික පනත, පුරාවිද්‍යා ආඥා පනත සහ වන සත්ව හා වෘක්ෂලතා ආඥා පනත වැනි පාරිසරික නීති රීති නොසලකා මෙම ජනාවාස සඳහා එළිකිරීම් සිදුවෙමින් තිබේ. අප මෙම සිදුවීමට මැදිහත්වූයේ මේ ස්ථාවරයේ සිටය. 


ජනතා විමුක්ති පෙරමුණ ලෙස අපි ජාතිවාදී මඩ ගොහොරුවලට නොවැටෙමින් ඉතිහාසය පුරා කටයුතු කළ අයුරින්ම ඉදිරියටද අන්තවාදයකට හෝ ජාතිවාදයකට නොවැටෙන බවත් කිසිදු ජාතිවාදී හෝ ආගම්වාදී කණ්ඩායමකට තම පටු අරමුණු වෙනුවෙන් ජ.වි.පෙ. නොමඟ යැවිය නොහැකි බවත් සහතික කරමු. එසේම කිසිදු විටක අප ප‍්‍රශ්න දෙස බලද්දී ජාතිවාදී පදනමක් මත පිහිටා කටයුතු නොකරන බවත් සියලූ ලාංකේය ජනතාවගේ සමාන අයිතීන් වෙනුවෙන් පෙනී සිටින බවත් අපි වැඩිදුරටත් අවධාරණය කරමු.” අනුර දිසානායක තම ලිපියෙන් අවධාරණය කළේය.




අයි.එස්.සටන්කාමින්ගේ ග්‍රහනයට ලක්වු ඉරාකයේ රමාඩී නගරය දින කිහිපයකින් යළි අත්පත් කර ගත හැකිවනු ඇති බව එරට අග්‍රාමාත්‍ය හෙයිදර් අල් අබාඩ් පවසයි.

එහෙත් ඒ සඳහා ජාත්‍යන්තර හවුල්කරුවන්ගේ සහයෝගය අවශ්‍ය වන බව හෙතෙම පවසා ඇත.

අමෙරිකානු ආරක්ෂක ලේකම් ඇෂ්ටන් කාටර් ඊයේ ප්‍රකාශ කර තිබුණේ ආරම්භයේදී ඉරාක හමුදාව සටන් කිරීමට අකමැත්තක් දැක්වු බව පෙනී යන බවයි.

මේ අතර සිරියාවේ  අයි.එස්.සහ සුන්නි සටන්කාමින් හේතුවෙන් ලෝකය බලාපොරොත්තු නොවු අවදානමකට මුහුණ දී සිටින බව ලෙබනන් ජාතික ශියා හිස්බුල්ලා සංවිධානයේ නායක හසන් නස්රල්ලා ප්‍රකාශ කර තිබේ.


ලෝකයේ පුරාණ නටඹුන් සහිත නගරයක් ලෙස සැලකෙන සිරියාවේ පැල්මයිරා නගරයේ බලය සම්පූර්ණයෙන්ම අයි. එස් සටන්කාමීන් යටතට පත්ව තිබේ.

විදෙස් මාධ්‍ය වාර්තා කළේ ඊයේ දිනයේදී අදාළ නගරයේ පාලනය සම්පූර්ණයෙන්ම අයි. එස් සටන්කාමීන් යටතට පත්කරගෙන ඇති බවයි.

අදාළ නගරයේ ලෝක උරුමයන් ලෙස සැලකෙන නටඹුන් විශාල ප්‍රමාණයක් විනාශයට පත්ව ඇති බව වාර්තා වේ.

අයි .එස් සටන්කාමීන් විසින් එල්ල කළ ප්‍රහාර වලින් හට්රා සහ නිමරුඩ් යන පෞරාණික ස්ථාන ද විනාශ වී ඇති බව විදෙස් මාධ්‍ය වාර්තා කළේය.





ඊජිප්තුවේ හිටපු ජනාධිපතිවන මොහොමඩ් මෝසි මහතා  හට මරණීය දණ්ඩනය නියම වී තිබේ.


2011 වර්ෂයේ අරගල අවස්ථාවන්හී එරට බන්ධනාගාරවල සිදුවුවායැයි කියන සිද්ධියක්  සම්බන්ධයෙන් මෙලෙස එරට අධිකරණයක් විසින්  මරණීය දණ්ඩනය නියම කර ඇති බව විදේශ වර්තා පෙන්වා දෙයි.




ඉන්දීය අග්‍රාමාත්‍ය නරේන්ද්‍ර මෝඩී සිය චීන නිල සංචාරය ආරම්භ කර තිබේ.
 
අගමැතිවරයා ඇතුළු ඉන්දීය දූත පිරිස අද උදෑසන චීනයට ළඟා වී   ඇත.

චීනයේ ශියෑන් ගුවන්තොටුපළ වෙත පැමිණි නරේන්ද්‍ර මෝඩි අග්‍රාමාත්‍යවරයා ඇතුළු දූත පිරිස චීන රජය විසින් ඉතා උණුසුම් ආකාරයෙන් පිළිගෙන ඇති බව සඳහන්ය.

චීන සංචාරය තුළදී ඉන්දීය අග්‍රාමාත්‍යවරයා චීන ජනාධිපති ශි ජින් පින් ඇතුළු රජයේ ඉහළපෙළේ නිළධාරින් හමුවී සාකච්ඡා පැවැත්වීමට නියමිතව ඇත.

එමෙන්ම නරේන්ද්‍ර මෝඩිගේ තෙදින නිල සංචාරය තුළදී දෙරට අතර වෙළඳ ගිවිසුම් 20කට ද අත්සන් තැබීමට සැලසුම් කර ඇති බවද විදෙස් මාධ්‍ය වාර්තා කළේය.

චීන සංචාරයෙන් අනතුරුව ඉන්දීය අගමැතිවරයා දකුණු කොරියාවේ සහ මොංගෝලියාවේ සංචාරය කිරීමට නියමිතව තිබේ.




“නාමල් රාජපක්ෂලා, නිමල් සිරිපාලලා තමන්ගේ බලය ගැන විතරයි හිතුවේ. මිනිස්සු ගැන නෙවෙයි. අපි මේක කතා කරලා බලමු. මම දිස්ත‍්‍රික් ලේකම් හමුවෙන්න යනවා.”


සුනිල් හඳුන්නෙත්ති මුලතිව් ප‍්‍රදේශයේ සංචාරයක නිතර විය. ඒ අතරතුර වැලිඔය ප‍්‍රදේශයේ නැවත පදිංචි කළ ගම්මානවලද ජීවත් වන ප‍්‍රදේශවාසීන් හමුවීමට ගියේය. සපුමල්පුර, නාමල්පුර, හංසවිල, මොණරවිල වැනි ප‍්‍රදේශවල සංචාරය කිරීමට සුනිල් හඳුන්නෙත්තිට හැකිවිය. 

“මන්ත‍්‍රීතුමා අපි හොඳට ජීවත් වුණු මිනිස්සු අපිට ගෙවල් දෙනවා ඉඩම් දෙනවා කියලා අපිව මෙහෙ ගෙනත් දැම්මා. ගෙවල්වලට උඩින් ලයිට් කණු යනවා. අපි කුප්පි ලාම්පුවෙන් තමයි කාලේ ගෙවන්නේ. සමහර අය බදුල්ලේ, මහියංගනේ අය ඉන්නවා. නිමල් සිරිපාල මහත්තයා තමයි ගෙනත් දාලා තියෙන්නේ.” ගම්වැසියෙක් හඳුන්නෙත්තිට දුක්ගැනවිල්ලක් කීවේය. 

“වගා කරන්න ඉඩම් අක්කරයක් දෙනවා කිව්වා. අපිට ඉඩම් දුන්නේ නැහැ. වගාකරන්න තියා බොන්න වතුර නැහැ. වකුගඩු රෝගයෙන් සමහරු මැරෙනවා. ළමයිට ඉස්කෝලේ යන්න බස් එකක් නැහැ. බයිසිකල්වලින් ගිහින් දාන්නේ. හොඳට හිටපු අපි මෙහෙ ගෙනත් දාලා දුක් විඳිනවා. මේ අය ඡන්දය බලාගෙන තමයි අපිව ගෙනත් දැම්මේ. අපිට දැන් ඒක තේරෙනවා” තවත් කාන්තාවක් කීවාය.

 “අපි ඇවිත් අවුරුදු දෙකහමාරක් වෙනවා. තාම මන්ත‍්‍රී කෙනෙක් ආවේ නෑ අපිව බලන්න. ආවේ ජේවීපී එකෙන් විතරයි. අපි ආයේ කාටවත් ඡන්දේ දෙන්නේ නැහැ. අපිට වෙලා තියෙන්නේ දැන් වනචාරී යුගයට යන්න. අපිට අපේ ගම්වලට යන්න බැහැ ලැජ්ජයි. සමහරු එහෙ ගම්වලින් සල්ලි ගෙනත් මෙහෙ ජීවත් වෙනවා. ගෙනාපු ඇඳුම් ටික ඉවර වුණාම ඇඳුම් නැතිව තමයි අපිට ඉන්න වෙන්නේ” තවත් තරුණයෙක් කෝපයෙන් මෙන් කියාගෙන ගියේය.

“නාමල් රාජපක්ෂලා, නිමල් සිරිපාලලා තමන්ගේ බලය ගැන විතරයි හිතුවේ. මිනිස්සු ගැන නෙවෙයි. අපි මේක කතා කරලා බලමු. මම දිස්ත‍්‍රික් ලේකම් හමුවෙන්න යනවා.” සුනිල් හඳුන්නෙත්ති ගම්වැසියන් අස්වසාලමින් කීවේය. විදුලිය ලබාදීම සඳහා ගෙනා උපාංගවලින් එම ගම්වල කුඩා දරුවන් සෙල්ලම් කරන ආකාරයද මන්ත‍්‍රීවරයාටද දැකගැනීමට හැකිවිය. 

අනතුරුව මන්ත‍්‍රීවරයා දිස්ත‍්‍රික් ලේකම්වරයා සහ එම ප‍්‍රදේශයේ මහවැලි ව්‍යාපෘතිය භාර අධ්‍යක්ෂවරයාද හමුවී මේ සම්බන්ධයෙන් සාකච්ඡාවක් කළේය. අනතුරුව එම පළාත් බාර විදුලි අධිකාරීවරයාටද දුරකථනයෙන් අමතා විදුලිය ලබාදීම පිළිබඳව අවධානය යොමු කරවීය. 




මේ වෙනකොට ඇමරිකානු ජනාධිපති බැරක් ඔබාමා ඉන්දියාවේ ජනරජ දින රැළියට සහ සංචාරයකට සහභාගී වී සිටින පුවත ඔබ දන්නවා ඇති. ඇමරිකානු ජනාධිපතිවරයෙක් මෙලෙස ඉන්දීය ජනරජ දිනයේ ප්‍රධාන අමුත්තා ලෙස සහභාගී වන ප්‍රථම අවස්ථාව මෙයයි. නවදිල්ලියේදී අද (26) දිනයේ පැවැත්වීමට නියමිත මේ උත්සවය සඳහා බැරක් ඔබාමා ඇතුළු පිරිස ඉන්දියාවට පැමිණ ඇත්තේ ඊයේ (25) දිනයේදී යි. ඒ වගේම ඔහු හෙට දිනයේ උදෑසන දක්වා ඉන්දියාවේ සංචාරයේ නිරත වන බවයි වාර්තා වන්නේ.

ඉතින් මේ දැක්වෙන්නේ බැරක් ඔබාමා ජනපතිගේ ඉන්දීය සංචාරය හා බැඳුනු අපූරු තොරතුරු කිහිපයක්.

ඇමරිකානු ජනපති සංචාරවල යෙදෙන සෑම අවස්ථාවකම:
#1. දහස් ගණනක් ඇමරිකානු කාර්යමණ්ඩලයක් ඔහු සමඟ සංචාරය කරනු ඇත.
උදාහරණයක හැටියට මෑතකදී සිදුවූ මැලේසියානු සංචාරයේදී 1600ක කාර්ය මණ්ඩලයක් ඔබාමා සමඟ සහභාගී වූ බවත්, අවසන් වරට ඔබාමා ඉන්දියාවට පැමිණිමේදී 3000ක ඇමරිකානු නිළධාරීන් සහභාගී වූ බවත් වාර්තා වේ. මේ නිළධාරීන් අතරට රාජ්‍ය නිළධාරීන්, මාධ්‍යවේදීන්, United States Secret Service (USSS) හි ස්නයිපර් භටයන්, තාක්ෂණික නිළධාරීන්, සහාය නිළධාරීන්, රියැදුරන් සහ ඔත්තුකරුවන් ඇතුලත්. මීට අමතරව ආරක්ෂක සුනඛයින්ද රැගෙන යන බව වාර්තා වනවා.
#2. ඔබාමාගේ ආගමනයට සතියකට පමණ පෙර හෙලිකොප්ටර් හා මෝටර් රථ සමඟ තවත් කාර්මණ්ඩලයක් පැමිණේ.
“Beast” ලෙස හැඳින්වෙන ඔබාමාගේ නිල රථයට අමතරව තවත් Cadillac රථයක් සමඟ ජනපති ආරක්ෂක අංශයේ රථවාහන ද සතියකට පමණ පෙර අදාල ස්ථාන වෙත රැගෙන එනු ලබයි.
#3. දින පහකට පමණ පෙර ආරක්ෂක අංශ විසින් සිය කාර්යභාරය ආරම්භ කරයි:
ඔබාමා ගැවසෙන පෙදෙස් සම්පූර්ණ පරීක්ෂාවකට පත්කර ඒවා පිළිබඳ විශේෂ වාර්ථාවක් පිළියෙල කරයි. විකිණිමට තබා ඇති අවි ආයුධ පවා පරීක්ෂාවට ලක්කර ආරක්ෂාවට තර්ජනයක් විය හැකි දේ සහ සැකකටයුතු දේ පිළිබඳව සොයාබලයි. රථ පෙළපාලිය ගමන්ගන්නා ප්‍රධාන ගමන්මාර්ගයට අමතරව තවත් ගමන්මාර්ග කිහිපයක්ම සූදානම් කරතබාගනියි. ඒ සෑම ගමන් මාර්ගයක් අවටම විශේෂ ස්නයිපර් භට කණ්ඩායම් රඳවා තබයි.
#4. ජනපති ආරක්ෂක අංශ සිය මූලස්ථානය ලෙස ආරක්ෂිත හෝටලයක් වෙන්කරගනියි.
ජනපති ආරක්ෂක මූලස්ථානය සහ ජනපති නවාතැන්ගන්නා හෝටලය ලෙස තෝරාගෙන ඇත්තේ නව දිල්ලියේ ITC Maurya සුපිරි හෝටලයයි. මීට පෙර ඔබාමාගේ ඉන්දීය සංචාරයේදීත් ඔහු ඇතුළු පිරිස නවාතැන්ගෙන ඇත්තේ එම හෝටලයේමයි. වාර්තාවන ආකාරයට මේ හෝටලයේ ඔබාමාගේ කාමරය සඳහා පමණක් ගාස්තුව ඉන්දීය රුපියල් ලක්ෂ 75කි.

#5. ජනපති ආරක්ෂක අංශ විසින් ජනපති සිටින පෙදෙසට ආසන්න පෙදෙස හඳුන්වන්නේ “Kill Zone” ලෙසයි.
මෙම සීමාවට ඇතුල්වීමට උත්සාහ දරණ ඕනෑම කෙනෙකුට හෝ ඒ පෙදෙස් අනවසරයෙන් රැඳී සිටින ඕනෑම පුද්ගලයෙකුට වෙඩි තැබීම සඳහා ඇමරිකානු රහස් සේවයේ (USSS) අයට අවසරය හිමිවේ.
“Game Day” ලෙස හැඳින්වෙන්නේ ජනපති සහභාගීවන උත්සවය හෝ සමුළුව පැවැත්වෙන දිනයයි. ඒ දිනයේදී ක්‍රියාපිළිවෙල තරමක් වෙනස්:
#6. මෙවර ඉන්දීය ජනරජ දින රැළිය මෑත කාලීන ඇමරිකානු ජනපතිවරයෙක් මිනිත්තු 45කට වැඩි කාලයක් එළිමහනේ විවෘත රැළියකට සහභාගී වන ප්‍රථම අවස්ථාවයි.
මෙවර ජනරජ දිනයේදී ජනපති ඔබාමා පැය 2කකට අධික එළිමහන් රැළියකට සහභාගී වීමට නියමිත අතර ඒ කාලය ජනපති ආරක්ෂක අංශ නිළධාරීන් හට වැඩි අවධානයකින් සිටීමට සිදුවේ.
#7. ඔබාමාගේ Cadillac One රථය හැරුණුකොට වෙනත් රථයක ඔබාමා ගමන්ගන්නා ප්‍රථම අවස්ථාවත් මෙය විය හැකියි.
ඉන්දීය ජනරජ දිනයේ සම්ප්‍රදාය අනුව ආරාධිත අමුත්තා රාජ්පත් සිට රාෂ්ඨපති භවන් දක්වා ගමන්ගන්නේ ඉන්දීය ජනපති සමඟයි. නමුත් ඔබාමාගේ Cadillac One රථය හඳුන්වා දීමත් සමඟ මේ වනතෙක් ඔහු වෙනත් කිසිදු වාහනයක ගමන්ගෙන නැහැ. කෙසේ නමුත් ඉන්දීය ආරක්ෂක නිළධාරීන් පවසන්නේ ඉන්දීය ජනරජ දිනයේ සම්ප්‍රදාය වෙනස් කළ නොහැකි බවයි. එ බැවින් බොහෝවිට ඔබාමා, නරේන්ද්‍ර මෝඩි සමඟ මෝඩිගේ රථයේ ගමන්කරනු ඇති නමුත් ඔබාමාගේ ආරක්ෂාව සම්බන්ධයෙන් ගැටළු මතු වුවහොත් ඔබාමාගේ Cadillac One (The Beast) මෝටර් රථයත් මෙවර රථ පෙළපාලියට එකතු වනු ඇත.
මීටඅමතරව ඉන්දීය රජයත් ජනපති ඔබාමාගේ ආරක්ෂාව උදෙසා විශේෂ පියවර අනුගමනය කර ඇත.
#8. ඔබාමාගේ සංචාරය අතරතුර ආරක්ෂාව සඳහා දිල්ලි නගරයේ 15000කට අධික ආරක්ෂක කැමරා සවිකර ඇත.
#9. රැලියට දින 3කට පෙර සිට රාජ්පත් හි සියළුම දුම්රිය ස්ථාන, රාජ්‍ය ආයතන සහ මාර්ග වසා ඇත.
#10. ජනරජ දිනයේ රැළිය පැවැත්වෙන ස්ථානයේ සිට කිලෝමීටර් 450ක ප්‍ර දේශයක අහස ගුවන්යානා හෝ වෙනත් පියාසර යානා ගමන් කිරීම තහනම් කර ඇත.
#11. ඇමරිකානු ජනපති ගමන්ගන්නා යානය හැඳින්වෙන්නේ Air Force One ලෙසයි.
මෙවර ඉන්දීය ගමනේදී ඔබාමා ගමන් ගන්නා යානය Air Indian One නමින් හැඳින්වෙන අතර එම යානයත් Air Force One මෙන්ම තාක්ෂණයෙන්, පහසුකම් වලින් හා ආරක්ෂාවෙන්ද උසස් බවයි පැවසෙන්නේ.
#12. ජනපති හා පිරිස ප්‍රවාහනයට ජෙට් යානා එකක් නොව දෙකක් යොදාගන්නා අතර අනෙක් යානය අමතර යානයක් ලෙසයි රැගෙන යන්නේ.
#13. ඇමරිකානු ජනපතිගේ නිළ කාමරය වන Oval Office කාමරය මෙන්ම Air Force One ගුවන් යානයේ අභ්‍යන්තරය නිමවා ඇත.
#14. එම යානයට මිසයිල මඟහැර ගමන් කල හැක.
#15. 2001 සැප්තැම්බර් 11 වන දින ඇමරිකානු ප්‍රධාන පෙලේ ආරක්ෂක ස්ථාන වලට ප්‍රහාර එල්ල වූ අවස්ථාවේ ජනපතිගේ ආරක්ෂක ස්ථානය වූයේත් Air Force One යානයයි.
ගුවන් ගමනට වඩා සැපපහසු ආරක්ෂිත ආකාරයටයි ඔබාමාගේ නිල රථය Cadillac One නිපදවා ඇත්තේ.
#16. Cadillac Limo මෝටර් රථයක පෙනුම තිබුනත් මේ රථයේ එංජිම ට්‍රක් රථ එංජිමක්.
#17. නිල රථයේ දොරක බර = බොයිං 757 යානයක දොරක බර
අඟල් 8ක් ඝණකම ඇති මෝටර් රථයේ වීදුරු අඟල් 5ක් පමණ ඝණකමකින් යුක්තයි.
#18. මේ කාරය මිසයිල ප්‍රහාරයකට වුවත් පහසුවෙන් ඔරොත්තු දෙයි.
#19. අංශක 180ක කෝණයකින් මෝටර් රථය හැරවිය හැකි අතර ජනපති ඔබාමාට න්‍යශ්ඨික ප්‍රහාරයක් පවා සිය මෝටර් රථයේ සිට මෙහෙයවිය හැක.
#20. ඇමරිකානු ජනපතිගේ ඉන්දීය ගමනේ වැඩකටයුතු සඳහා දිනකට ඩොලර් මිලියන ගණනක් වැයවේ.
ඉන්දීය පුවත් වාර්ථා කරන අයුරින් ඔබාමාගේ ඉන්දීය සංචාරයේ කටයුතු සඳහා දිනකට ඩොලර් මිලියන 200කට අධික මුදලක් වැයවේ. (රුපියල් කෝටි 2644කට ආසන්න මුදලක්)




මැතිවරණ ක්‍රමය සංශෝධනය කිරීම  සම්බන්ධයෙන් වන සංශෝධන කෙටුම්පත පාර්ලිමේන්තුවට ඉදිරිපත් කර ඉන් අනතුරු පාර්ලිමේන්තුව විසුරුවා හැරීමට ජනාධිපති මෛත්‍රීපාල සිරිසේන මහතා බලාපොරොත්තු වන බව අධිකරණ අමාත්‍ය විජේදාස රාජපක්ෂ මහතා පවසයි.

යම් යම් පාර්ශවයන්ගේ ඉල්ලීම මත මැතිවරණ ක්‍රමය සංශෝධනය පිළිබඳ වන කෙටුම්පත පාර්ලිමේන්තුවට ඉදිරිපත් කිරීමෙන් අනතුරුව මෙලෙස පාර්ලිමේන්තුව විසිරුවා හැරීමට ජනාධිපති බලාපොරොත්තු වන බව අධිකරණ අමාත්‍යවරයා සඳහන් කර  සිටියේය.

එම සංශෝධන කෙටුම්පතේ ඉදිරි කටයුතු ඊළඟ පාර්ලිමේන්තුවේදී තවදුරටත් කරගෙන යෑමට ජනාධිපතිවරයා මෙන්ම ආණ්ඩුවක් ලෙසද   බලාපොරොත්තු වන බව ඔහු  අවධාරණය කළේය. 

එසේම දින සියය තුළ ආණ්ඩුව විසින් සිදු කිරීමට තිබු සියල්ල අවසන් බවත්, ඒ අනුව පාර්ලිමේන්තුව තවදුරටත් පවත්වාගෙන යෑමෙන් ප්‍රායෝගිකව ප්‍රතිඵලයක් නොමැති බවත්, ආණ්ඩුවේ ස්ථාවරයද පාර්ලිමේන්තුව විසිරුවාහැරීම බවද ඒ මහතා අද දෙරණට සඳහන් කළේය

එමෙන්ම විපක්ෂය විසින් අගමැති රනිල් වික්‍රමසිංහ මහතා සම්බන්ධයෙන් යොමු කරන ලද විශ්වාසභංග යෝජනාව ඉතාමත් අඥාදායක ක්‍රියාවක් බවද අමාත්‍ය විජේදාස රාජපක්ෂ මහතා පැවසුවේය.

ඒ මහතා සඳහන් කර සිටියේ අගමැතිව‍රයා පවසන්නේද ආණ්ඩුව විසිරුව හැරිය යුතුව ඇති බවත්, එසේ තිබියදීත් විපක්ෂයෙන් විශ්වාසභංග යෝජනාවක් ගෙන ඒමේ තේරුම ප්‍රජාතන්ත්‍රවාදය හා පාර්ලිමේන්තු ක්‍රමය පිළිබඳ වැටහීමක් නොමැති බවයි. 


එහි ඇති ඛේදජනක තත්ත්වය වනුයේ අගමැති රනිල් වික්‍රමසිංහ මහතා යටතේ එ.ජා.පයෙන් තරඟකර  මේ වන විට විපක්ෂයේ සිටින පුද්ගලයින් පවා අගමැතිවරයාට එරෙහිව විශ්වාසභංග යෝජනාවට අත්සන් කිරීම බවද අමාත්‍ය විජේදාස රාජපක්ෂ මහතා  වැඩිදුරටත් අද දෙරණ සමඟ සඳහන් කර සිටියේය.  





නාරාහෙන්පිට අභයාරාමය මැතිවරණ කාර්යාලයක් නොව පන්සලක් බව හිටපු ජනාධිපති මහින්ද රාජපක්ෂ මහතා පවසයි.

වෙන්නප්පුවේ හා කුලියාපිටියේ පක්ෂ ක්‍රියාකාරීන් පිරිසක් අද හිටපු ජනාධිපතිවරයා මුණ ගැසුණු අතර අනතුරුව මාධ්‍යවේදීන් විසින් නාරාහෙන්පිට අභයාරාමය දේශපාලන කටයුතුවලට යොදා ගැනීම සම්බන්ධයෙන් එල්ල වන චෝදනා ගැන හිටපු ජනපතිගෙන් ප්‍රශ්න කළ අවස්ථාවේ හෙතෙම මේ බව පැවසීය.

තමන් මුණ ගැසීමට නිතරම ජනතාව පැමිණෙන නිසා අභයාරාම විහාරස්ථානයේ විහාරාධිපති හිමියන් එම කටයුතුවලට තමාට අවසර දුන් බව එහිදී හිටපු ජනාධිපතිවරයා කීවේය.

තමන් නිතර පන්සල් ඇසුරු කරන අයෙකු බවද හෙතෙම පැහැදිලි කළේය.


ශිරන්ති රාජපක්ෂ මහත්මිය විසින් පවත්වාගෙන  ගිය බව කියන සිරිලිය ගිණුම ගැන මාධ්‍යවේදීන්ගේ ප්‍රශ්නයට හිටපු ජනපති කියා සිටියේ එය ඇසිය යුත්තේ යහපාලනයෙන් තමා යනුවෙනි.

එම ගිණුමේ ආණ්ඩුවේ සල්ලි ඇත්තේත් නැති බවත්,  දීලත් නැති බවත්, හෙතෙම කීවේය.

පසුගියදා ශ්‍රීලනිප මාධ්‍ය හමුවකදී බෙදාහැරි “ මේ ගැනත් සිතන්න” පොත සම්බන්ධයෙන් ද මාධ්‍යවේදීන් හිටපු ජනපතිගෙන් ප්‍රශ්න කළේය.

තමන් පොත ගැන දන්නේ නැති බවත්, එය තමන් දුටුවේ මාධ්‍යයෙන් බවත්, ‍හෙතෙම පැවසුවේය.


සුසිල් ප්‍රේම් ජයන්ත් හා අනුර ප්‍රියදර්ශන යාපා පක්ෂයේ තනතුරුවලින් ඉවත් කිරීමේ රාවයක් ගැන ද මාධ්‍යවේදීන් ප්‍රශ්න කළ විට රාජපක්ෂ මහතා කියා සිටියේ එවැන්නක් සිදුකරාවි යයි තමන් නොසිතන බවයි.


ඉදිරි මැතිවරණයේදී ශ්‍රීලනිපයෙන් නාමයෝජනා නොලැබෙන බවක් පැවසෙන බව මාධ්‍යවේදීන් කියද්දී තමන් නාමයෝජනා ඉල්ලුවේ නැති බවත්, නාමයෝජනා ඉල්ලුවේ කවුදැයි යනුවෙනුත් හෙතෙම ප්‍රශ්න කළේය.





අගමැති රනිල් වික්‍රමසිංහ මහතාට එරෙහි විශ්වාසභංගය පාර්ලිමේන්තුවේ මහලේකම් ධම්මික දසනායක මහතාට බාරදුන් බව පාර්ලිමේන්තු මන්ත්‍රී මනූෂ නානායක්කාර මහතා පවසයි.

එම විශ්වාසභංගයට පාර්ලිමේන්තු මන්ත්‍රීන් 112 දෙනෙකු අත්සන් තබා ඇතැයිද ඒ මහතා අද දෙරණට පැවසීය.

අග්‍රාමාත්‍ය රනිල් වික්‍රමසිංහ මහතාට එරෙහිව විශ්වාසභංගයක් ගෙන එන බව පසුගිය දිනවලදී විපක්ෂයේ මන්ත්‍රීන් පිරිසක් මාධ්‍ය හමු කිහිපයකදීම අවධාරණය කරන ලදී.

මේ අතර පාර්ලිමේන්තු මන්ත්‍රී බන්දුල ගුණවර්ධන මහතා පවසා තිබුණේ අගමැතිවරයාට එරෙහි විශ්වාසභංගය කථානායකවරයාට ඊයේ රාත්‍රී බාරදුන් බවයි.

ඊට මන්ත්‍රීන් 113 දෙනෙකු අත්සන් තබා ඇති බවද හෙතෙම පැවසීය.




ජාතික ආණ්ඩුවක් සඳහා එක්සත් ජාතික පක්ෂය සහ ශ්‍රී ලංකා නිදහස් පක්ෂය කිසිදු අවබෝධතා ගිවිසුමකට එළඹ නොමැති බව විපක්ෂ නායක නිමල් සිරිපාල සිල්වා මහතා පවසයි.
 
එක්සත් ජාතික පක්ෂය සහ ශ්‍රී ලංකා නිදහස් පක්ෂය ජාතික ආණ්ඩුවක් සඳහා ගිවිසුමකට එළඹ  ඇති බවත්, රනිල් වික්‍රමසිංහ මහතා අගමැති ධුරයට පත්වීම කිසිවෙකුට වැළැක්විය නොහැකි බවත්, අමාත්‍ය සජිත් ප්‍රේමදාස මහතා පසුගියදා පැවති උත්සවයකදී ප්‍රකාශ කර ඇති බව විපක්ෂ නායකවරයා පෙන්වාදෙන්නේය.
 
අදාළ ප්‍රකාශය ප්‍රතික්ෂේප කරන බව නිවේදනයක් නිකුත්කරමින් පවසන විපක්ෂ නායක නිමල් සිරිපාල ද සිල්වා මහතා එවැනි ගිවිසුමක් ඇත්නම් එය ප්‍රසිද්ධියට පත්කරන ලෙස සජිත් ප්‍රේමදාස මහතාට අභියෝගයක් ද  කරයි.

ඉදිරි මහ මැතිවරණයකදී එක්සත් ජාතික පක්ෂයට අනිවර්යෙන්ම මුහුණ පෑමට සිදුවන දැවැන්ත පරාජය දැන දැන ශ්‍රී ලංකා නිදහස් පාක්ෂිකයන් සහ විපක්ෂ ක්‍රියාකාරින් අධෛර්යට පත් කිරිමේ අරමුණින් සජිත් ප්‍රේමදාස මහතා මෙවැනි ප්‍රකාශ සිදුකරන බව විපක්ෂ නායකවරයා පවසයි.

එමෙන්ම රටේ මීළඟ අගමැතිවරයා තීරණය කරනුයේ සජිත් ප්‍රේමදාස අමාත්‍යවරයා නොව එළඹෙන මහ මැතිවරණයේ දී ඡන්දය ප්‍රකාශ කරන ජනතාව බව ඔහු පෙන්වාදෙයි. 

ශ්‍රී ලංකා නිදහස් පක්ෂය ඇතුළු එක්සත් ජනතා නිදහස් සන්ධානයේ ඒකායන බලාපොරොත්තුව හා අභිප්‍රාය වනුයේ ඉදිරි මහ මැතිවරණයේදී එක්සත් ජාතික පක්ෂය ඇතුළු ප්‍රතිගාමි බලවේග පරාජයට පත්කර එක්සත් ජනතා නිදහස් සන්ධාන රජයක් බිහි කිරීම බව විපක්ෂ නායකවරයා පවසයි. 

එම පරාජය පිළිගැනිමට නොහැකිව එක්සත් ජාතික පක්ෂය ජාතික ආණ්ඩු සංකල්පයට මුලාවී ඉදිරි මැතිවරණයට මුහුණදීමට කටයුතු කිරීම හාස්‍යයක් බව නිමල් සිරිපාල සිල්වා මහතා නිකුත් කළ නිවේදනයේ වැඩිදුරටත් සඳහන්ය.


ලෝක පරිසර දින ජාතික සැමරුම් උත්සවය ජනාධිපති මෛත්‍රීපාල සිරිසේන මහතාගේ ප්‍රධානත්වයෙන් පොළොන්නරුව, මැදිරිගිරිය වටදාගෙය පරිශ්‍රයේදී අද පෙරවරුවේ පැවත්විණ.
 
උත්සවය සඳහා පරිසර  රාජ්‍ය අමාත්‍ය රංජිත් සියඹලාපිටිය, උතුරුමැද පළාත් ප්‍රධාන අමාත්‍ය පේෂල ජයරත්න යන මහත්වරුන් ඇතුළු පිරිසක්  එක්ව සිටි බව  අද දෙරණ වාර්තාකරු සඳහන් කළේය.

එහිදී සැමරුම්  උත්සවය අමතමින් ජනාධිපති මෛත්‍රීපාල සිරිසේන මහතා සඳහන් කළේ පරිසරය සුරැකීමට නව වැඩපිළිවෙළක් ක්‍රියාත්මක කරන බවයි.
 
පසුගිය රජය සමයේ පරිසර හානි  විශාල ප්‍රමාණයක් සිදුව ඇති බව සඳහන් කළ ජනාධිපතිවරයා මින් ඉදිරියට එවැනි සිදුවීම් සිදුනොවීමට වගබලා ගන්නා බව ප්‍රකාශ කර ඇත.

ජගත් පරිසර දින සැමරුම වෙනුවෙන් වටදාගෙය පරිශ්‍රයේ පැළයක් රෝපණය කිරීමද ජනාධිපතිවරයා අතින්  සිදු විය. භාවිතයෙන් ඉවත්කරන ලද ජංගම දුරකථන අපහරණය කිරීමේ වැඩසටහනක් දීප ව්‍යාප්තව ක්‍රියාත්මක කිරීමද මෙහිදී සිදු විය. 

මීගොල්ලෑව වැව ප්‍රතිසංස්කරණය කිරීමේ කටයුතු සනිටුහන් කිරීමද ජනාධිපතිවරයා අතින්  සිදු වූ අතර මධ්‍යම පරිසර අධිකාරියේ පිළිසරු ව්‍යාපෘතිය මගින් මැදිරිගිරිය ප්‍රාදේශීය සභාව වෙත ට්‍රැක්ටර් රථයක් ප්‍රදානය කිරීමට අදාළ යතුර භාරදීමද ජනාධිපතිතුමා අතින් සිදු විණ.
 
මැදිරිගිරිය ජාතික පාසලට පාසල් උපකරණ ලබාදීම, ජගත් පරිසර දින සැමරුම වෙනුවෙන් සංවිධානය කළ කෙටි චිත්‍රපට උළෙලේ ජයග්‍රාහකයින්ට තිළිණ ප්‍රදානය කිරීම, ගොවි උපකරණ කට්ටල ප්‍රදානය කිරීම ඇතුළු වැඩසටහන් රැසක් ජගත් පරිසර දින සැමරුම වෙනුවෙන් සංවිධානය කර තිබුණි. 

රාජ්‍ය අමාත්‍ය රංජිත් සියඹලාපිටිය, උතුරු මැද පළාත් ප්‍රධාන අමාත්‍ය පේෂල ජයරත්න, නියෝජ්‍ය අමාත්‍ය චන්ද්‍රසිරි සූරියආරච්චි, මහවැලි සංවර්ධන සහ පරිසර අමාත්‍යාංශයේ ලේකම් නිහාල් රූපසිංහ යන මහත්වරුන් ඇතුළු පිරිසක් මෙම අවස්ථාවට එක්ව සිටියහ.





ඉදිරි පාර්ලිමේන්තු මැතිවරණය සඳහා ශ්‍රී ලංකා නිදහස් පක්ෂයෙන්  ඉදිරිපත් වන අපේක්ෂකයන් තෝරා ගැනීමට අදාළ අයදුම්පත් කැඳවීම සතියකින් දීර්ඝ කර තිබේ.

අද දිනයේ අයදුම්පත් කැඳවීම අවසන් වීමට නියමිතව තිබුණද බොහෝ පිරිසකගේ ඉල්ලීම මත මෙම තීරණය ගත් බව ශ්‍රී ලංකා නිදහස් පක්ෂයේ මහ ලේකම් අනුර ප්‍රියදර්ශන යාපා මහතා ප්‍රකාශ කළේය.
 
පළාත් පාලන ඡන්ද විමසීම සඳහා ඉදිරිපත් වන අපේක්ෂකයන්ගේ අයදුම්පත් කැදවීම ලබන 10 වැනිදා අවසන්වීමට නියමිතය.





ජනාධිපතිවරණය සමයේ අනවශ්‍ය වියදම් හා නාස්තිය සම්බන්ධව කතා කළ හිරුණිකා මේවනවිට ගමනාගමනය සඳහා යොදාගන්නේ හෙලිකොප්ටර් බව ෆේස්බුක් පිටුවක් ඔස්සේ පසුගිය දිනක ඇයගේ ඡායාරූපයක් සහිතව චෝදනා නගා තිබුණි.

නමුත් එම චෝදනා ප්‍රතික්ෂේප කරමින් හිරුණිකා ෆේස්බුක් සටහනක් තබා කියා ඇත්තේ එම ඡායාරූපය සිටින්නේ තමා නොවන බවයි.

ගුවනින් ගමන් කිරීමට තමා බියක් දක්වන නිසාවෙන් ඇය හෙලිකොප්ටර් වලින් ගමන් නොකරන බව එහි දක්වා තිබේ.

ඇය එය සිය ෆේස්බුක් පිටුවේ සටහන් කර තිබු අයුරු පහතින්





අග්‍රාමාත්‍ය රනිල් වික්‍රමසිංහ මහතාට එරෙහිව විපක්ෂයේ මන්ත්‍රීවරුන් පිරිසක් ඉදිරිපත් කර ඇති විශ්වාසභංග යෝජනාවට අත්සන් තබා ඇත්තේ මන්ත්‍රීන් 81 දෙනෙකු බව මුදල් අමාත්‍ය රවී කරුණානායක මහතා පවසයි.

එම යෝජනාවේ මන්ත්‍රීන් 114 දෙනෙකු අත්සන් කර ඇති බව පැවසුණත් තමන්ට වාර්තා වී ඇති පරිදි එහි අත්සන් තබා ඇත්තේ 81 දෙනෙකු යැයි අරලියගහ මන්දිරයේ අද පැවැති උත්සවයකට එක්වෙමින් ඒ මහතා කියා සිටියේය.

එම මන්ත්‍රීන් 81 දෙනාගෙන් 15 දෙනෙකුද ඊට අත්සන් තබා නැතැයි පවසා ඇති බවක් දැනගන්නට ඇතැයිද ඒ මහතා එහිදී කිවේය.

කෙසේ වුවද එකී විශ්වාසභංගය ඉදිරිපත් කරන ලෙස අභියෝග කරන බවද ඇමතිවරයා අවධාරණය කළේය.

මෛත්‍රී - රනිල් එකමුතුවෙන් ගොඩනැඟුණු ආණ්ඩුවෙන් ජනතාවට සහන ලබාදෙන දෙන විටදී මහින්ද රාජපක්ෂ මහතාට සහන දීමට නොහැකි වූ නිසා මෙලෙස විශ්වාසභංග ගෙන එන බව ඒ මහතා චෝදනා කළේය.

මේ අතර අග්‍රාමාත්‍යවරයාට එරෙහි වීශ්වාසභංග යෝජනාවට සහාය පළ කිරීම සඳහා මන්ත්‍රීවරුන් 120 දෙනෙකු ඊට එකඟතාව පළ කර ඇතැයි පාර්ලිමේන්තු මන්ත්‍රී බන්දුල ගුණවර්ධන මහතා අද පැවසීය.

කොළඹදී අද පස්වරුවේ පැවැති මාධ්‍ය හමුවකට එක්වෙමින් ඔහු මේ බව කියා සිටි අතර එම මාධ්‍ය හමුවට එක්වූ මහාචාර්ය ජී.එල් පීරිස් මහතා පැවසුවේ අදාළ විශ්වාසභංගයෙන් අගමැතිවරයා ඉවත් කර විකල්ප රජයක් පිහිටුවීමට බලාපොරොත්තු වන බවයි.

ආණ්ඩුක්‍රම ව්‍යවස්ථාවට අනූව අගමැතිවරයාට එරෙහි විශ්වාසභංගය සම්මත වූ පසු කැබිනට්ටුව විසුරුවා හැරෙන බවත්, ජනාධිපතිවරයා විසින් පාර්ලිමේන්තුවේ බහුතර කැමැත්ත හිමි පුද්ගලයාට අගමැති තනතුර ලබාදිය යුතු බවත්, හෙතෙම පෙන්වාදුන්නේය.




මුදල් අමාත්‍ය රවී කරුණානායක මහතාට එරෙහිව විපක්ෂයේ පාර්ලිමේන්තු මන්ත්‍රීවරුන් පිරිසක් ගෙන එනවායැයි පසුගියදා මහත් ප්‍රසිද්ධියක් ලබාදුන් විශ්වාසභංග යෝජනාව අද පස්වරුවේදී කතානායක චමල් රාජපක්ෂ මහතාට භාරදී තිබේ.

මෙම විශ්වාසභංග යෝජනාව පාර්ලිමේන්තු මන්ත්‍රීවරුන් 100 කට වැඩි ගණනකගේ අත්සනින් භාරදුන් බව පාර්ලිමේන්තු මන්ත්‍රී රංජිත් ද සොයිසා පැවසීය.

ඔහු සඳහන් කළේ විශ්වාසභංග යෝජනාවට විපක්ෂයේ මන්ත්‍රීවරුන් මෙන්ම ආණ්ඩු පක්ෂයේ මන්ත්‍රීවරුන්ද අත්සන් තබා ඇති බවයි.



මුදල් අමාත්‍ය රවී කරුණානායක මහතාට එරෙහිව විශ්වාසභංග යෝජනාවක් ලබන සතියේදී පාර්ලිමේන්තුවට ගෙන ඒමට පාර්ලිමේන්තු මන්ත්‍රීවරු පිරිසක් සූදානම් වේ.

අද උදෑසන අභයාරාමයේ පැවති මාධ්‍ය හමුවකදී පාර්ලිමේන්තු මන්ත්‍රී බන්දුල ගුණවර්ධන මහතා පැවසුවේ මෙම යෝජනාව සඳහා පාර්ලිමේන්තු මන්ත්‍රීවරුන් 90 ක් පමණ මේ වනවිට අත්සන් තබා තිබෙන බවයි.

විශ්වාසභංග යෝජනාවට ඇතුළත් කරුණු ගැන සඳහන් කරමින් මෙම මාධ්‍ය හමුවේදී මාධ්‍යවේදීන්ට බෙදාදුන් ලේඛනය මෙන්න!




ලෝකවාසී බෞද්ධයින් වෙසක් මංගල්‍යයට සූදානම් වෙද්දී සමස්ත බ්‍රිතාන්‍යයම තවත් රාජකීය දරු උපතක සතුට සැමරීමට සූදානම් වන බවත් එංගලන්තයේ විලියම් කුමරුගේ ප්‍රිය බිරිඳ කේට් මිඩ්ල්ටන් සිය දෙවන දරු උපත සිදුකිරීම සඳහා අද අළුයම රෝහල් ගතවූ බවත් වාර්තා වේ.

විදෙස් මාධ්‍ය වාර්තා කරන්නේ එංගලන්ත වේලාවෙන් අද අලුයම 6.00 ට පමණ කේට් කුමරිය රෝහල් ගතව ඇතැයි රජ මාළිගය නිවේදනය කළ බවයි.

කේට් කුමරිය මෙවර බිහි කරන්නේ පුතෙක්ද ? දුවෙක්ද ? යන්න පිළිබඳව එංගලන්ත වැසියන් ඕටටු පවා අල්ලමින් සිටින බවත් මෙම රාජකීය දරු උපත සැමරීමට එංගලන්ත වැසියන් සූදානමින් සිටින බවත් මෙම මාධ්‍ය වාර්තා සඳහන් කරයි.

32 වැනි වියේ පසුවන විලියම් කුමරු සහ 33 වනවියේ පසුවන කේට් කුමරිය මෙවර උපදින්නේ පුතෙකුද දියණියදැයි නොදන්නා බවත් ඒ බව හඳුනාගැනීමේ වෛද්‍ය පරීක්ෂණයකට ඇය සහභාගී නොවුණු බවත් වැඩිදුරටත් වාර්තා වේ.




ශ්‍රී ලංකාවේ නව රජය සිදුකරමින් තිබෙන වැදගත් ප්‍රතිසංස්කරණ සඳහා තාක්ෂණික සහාය ලබාදීමට ඇමරිකාව සූදානම් යැයි අද පෙරවරුවේදී ලංකාවට පැමිණි ඇමරිකානු රාජ්‍ය ලේකම් ජෝන් කෙරී කොළඹදී පැවසීය.

මීට පෙර අග්‍රාමාත්‍ය රනිල් වික්‍රමසිංහ මහතා පවසා තිබුණේ ශ්‍රී ලාංකිකයින් නීති විරෝධී ආකාරයෙන් විදේශයන්හි සඟවා තිබෙන වත්කම් සෙවීම සඳහා වත්මන් රජය ඇමරිකාවේ සහ ඉන්දියාවේ සහයෝගය ඉල්ලා තිබෙන බවයි.

මේ අනුව, ඇමරිකානු රාජ්‍ය ලේකම්වරයා සඳහන් කරන තාක්ෂණික සහයෝගය ලාංකිකයින් විදේශයන්හි සඟවා ඇතැයි කියන වත්කම් සොයා ගැනීමේ මෙහෙයුම සඳහා ඉතාමත් ඉහළින් ලැබෙනු ඇතැයි අනුමාන කළ හැකිය.

මේ අතර, ඇමරිකානු රාජ්‍ය ලේකම් ජෝන් කෙරී කොළඹදී සඳහන් කළේ ප්‍රජාතන්ත්‍රවාදය නැංවීම, ආයෝජන කටයුතු පුළුල් කිරීම මෙන්ම සබඳතා වර්ධනය කර ගැනීම සඳහා මෙරටට සහයෝගය ලබාදීමට ඇමරිකාව සූදානම් බවයි.

ශ්‍රී ලංකාව සමග තිබෙන සම්බන්ධතාවය තවදුරටත් පුළුල් කිරීමට ඇමරිකාව සූදානම් බවත් ආර්ථික වශයෙන් ලංකාව සමග තිබෙන බැඳීම තවදුරටත් ශක්තිමත් කිරීමට ඇමරිකාව කටයුතු කරන බවත් හෙතෙම අවධාරණය කළේය.

ශ්‍රී ලංකාවේ භාණ්ඩ මිලදී ගන්නා ප්‍රමුඛතම රටක් වන ඇමරිකාව විසින් 2013 වසරේදී ඩොලර් බිලියන 2.5 ක් වටිනා මෙරට අපනයන මිලදීගෙන තිබෙන අතර ලංකාව ඇමරිකාවෙන් එම වසරේදී ගෙන්වා තිබෙන්නේ ඩොලර් මිලියන 314 ක් වටිනා භාණ්ඩ පමණි. මේ අනුව, දෙරට අතර ද්විපාර්ශවික වෙළඳාමේදී වැඩි වාසි තිබෙන්නේ ලංකාව පාර්ශවයටයි.

පසුගිය රජය චීනයට වඩාත් හිතවාදීවීම පිළිබඳව ඇමරිකාව එතරම් කැමැත්තක් නොදැක්වූ අතර නව රජය චීනයට වඩාත් නැඹුරුවීමේ ප්‍රතිපත්තියෙන් බැහැරවී ඇත.

චීන සමාගම් විසින් ලංකාවේ සිදුකරන යටිතල පහසුකම් ව්‍යාපෘති නැවත ඇගයීමට නව රජය තීන්දුකර තිබෙන අතර පසුගිය රජයට වඩා වත්මන් රජය ඇමරිකානු හිතවාදී ප්‍රතිපත්තියක් අනුගමනය කරයි.

මීට පෙර 2005 වසරේදී එවක ඇමරිකානු රාජ්‍ය ලේකම් ධූරය දැරූ කොලින් පවෙල් ලංකාවේ සංචාරය කළේය.

ජෝන් කෙරී, ජනාධිපති මෛත්‍රීපාල සිරිසේන මහතා, අග්‍රාමාත්‍ය රනිල් වික්‍රමසිංහ මහතා සහ ද්‍රවිඩ ජනතාවගේ නියෝජිතයින් කිහිප දෙනෙකු සමග සාකච්ඡා කිරීමට නියමිතය.




බ්‍රිතාන්‍යයේ ඔටුන්න හිමි චාර්ල්ස් කුමරුට සහ පළමු බිරිඳ වූ ඩයනා කුමරියට දාව විලියම් සහ හැරී කුමරුන් දෙදෙනාට පෙර රහසිගතව දියණියක් බිහි වූ බවට අමෙරිකානු සඟරාවක තොරතුරු පළ කර තිබේ.

Globe නමැති අදාළ සඟරාවෙහි දක්වා ඇත්තේ, සාරා නමැති එම දියණිය මේ වන විට 33 වන වියේ පසුවන බව ය.

මෑතකදී විලියම් කුමරුගේ බිරිඳ වන කේට් මිඩ්ල්ටන් අමෙරිකාවට පැමිණ සාරා හමුවූ බව ද එම සඟරාවෙහි සඳහන් කර තිබේ.

මෙම පුවත සනාථ කිරීමට තරම් ප්‍රමාණවත් සාක්ෂි ඉදිරිපත් කර නැතත්, ඊට අදාළ තොරතුරු කිහිපයක් එම සඟරාව හෙළි කර ඇත.

එහි දක්වා ඇත්තේ, චාර්ල්ස්ගේ ශුක්‍රානු සෛල සහ ඩයනාගේ ඩිම්බ සෛල එක් කර කළලයක් නිපදවා ඇති අතර එය දැරියක බිහි වන කළලයක් බව හඳුනා ගැනීමෙන් පසුව එම කළලය විනාශ කිරීමට උපදෙස් දී ඇති බව ය.

එහෙත්, එම කළලය විනාශ නොකළ වෛද්‍යවරයෙකු එය සිය බිරිඳගේ කුසෙහි තැන්පත් කළ බව එම වාර්තාවෙහි සඳහන් වේ.

මෙම සිද්ධිය සිදුව ඇත්තේ, ඩයනා 19 වන වියේ පසුවද්දී ය.

ඒ අනුව, අදාළ වෛද්‍යවරයාගේ බිරිඳගේ කුසෙහි තැන්පත් කළ කළලයෙන් සාරා නමැති දැරිය බිහිවී තිබේ.
‍
විද්‍යා ප්‍රබන්ධ කතාවක් සේ හැඟෙන මෙම සිද්ධිය ප්‍රචාරය කිරීමෙන් පසුව එය සාවද්‍ය බවට කිසිදු ප්‍රකාශයක් මෙතෙක් කර නොමැත.



අමෙරිකානු ජනපති බරැක් ඔබාමාගේ බිරිඳ වන මිෂෙල් ඔබාමා හිටිහැටියේ ලෝකයේ ආකර්ෂණය දිනා ගන්නා ආකාරයේ කටයුතුවල නිරත වන තැනැත්තියක් බව අපි දනිමු.

මෙය ද එවැනි ක්‍රියාවකි.

137 වන වරට ධවල මන්දිරයේදී පැවති පාස්කු මංගල්‍යයට සමගාමීව මෙම විශේෂ නර්තනය පැවැත්විණි.

කුඩා දරුවන්ගේ ස්ථුලභාවය අඩු කිරීම සඳහා ඇය ක්‍රියාත්මක කරන “Let’s Move!” ව්‍යාපාරයේ පස් වන සංවත්සරය ද එහිදී සැමරිණි.

ඇය මෙම නර්තනය තුළින් ඇගේ නර්තන හැකියාව ලෝවට ම ප්‍රදර්ශනය කිරීමට සමත් විය.

එපමණක් නොව නර්තනය තුළින් ස්ථුලභාවය අවම කර ගත හැකි බව ලොවට පෙන්වා දීම ද මෙහි අරමුණක් විය.


ස්වාධීන රූපවාහිනී සේවයේ හිටපු නියෝජ්‍ය සාමාන්‍යාධිකාරීවරයෙකු වූ සුදර්මන් රදලියගොඩ මහතා රක්ෂිත බන්ධනාගාරගත කර තිබේ.

ඒ, පෙබරවාරි 24 වන දා දක්වා ය.

පසුගිය ජනාධිපතිවරණ සමයේදී මෛත්‍රීපාල සිරිසේන මහතාට අපහාස කිරීමේ චෝදනා මත ඔහු අත්අඩංගුවට ගෙන තිබිණි.



කොළඹ 07, නෙළුම් පොකුණ මාවත අද සිට යළි ත් ආනන්ද කුමාරස්වාමි මාවත ලෙස නම් කිරීමට කොළඹ මහ නගර සභාව තීරණය කර තිබේ.

ඒ අනුව, ජනාධිපති මෛත්‍රීපාල සිරිසේන මහතා අතින් අද එම මාර්ගය යළි ත් ආනන්ද කුමාරස්වාමි මාවත ලෙස යළි විවෘත කෙරෙනු ඇත.

ආනන්ද කුමාරස්වාමි මාවත ලෙස නම් කර තිබූ කොළඹ 07, හෝර්ටන් වටරවුම හා පුස්තකාල වටරවුම අතර කොටස 2011 දෙසැම්බර් 15 වන දා ‘නෙළුම් පොකුණ මාවත’ ලෙස නම් කෙරිණ.

1877 අගෝස්තු 22 උපත ලද ආනන්ද කුමාරස්වාමි මහතා ඉන්දීය කලාව පිළිබඳ පුරෝගාමී ශ්‍රී ලාංකික ඉතිහාසඥයෙකු මෙන් ම කලාව පිළිබඳ දර්ශනවාදියෙකු ද විය.




මෙරට ප්‍රවීණ කලාකරුවන් රැසක් නව ප්‍රජාතන්ත්‍රවාදී පක්ෂයේ ජනාධිපති අපේක්ෂක මෛත්‍රීපාල සිරිසේන මහතාට සහය පළ කළහ.

ඊයේ පැවති අදාළ රැස්වීම මහාචාර්ය සරත් ‍විජේසූරිය, පරාක්‍රම නිරිඇල්ල, ධර්මසිරි බණ්ඩාරනායක, ප්‍රසන්න විතානගේ ඇතුළු ප්‍රවීණ කලාකරුවන් රැසකගේ සහභාගිත්වයෙන් පැවැත්විණි.




අමෙරිකාවේ හිටපු ජනාධිපතිවරයෙකු වූ බිල් ක්ලින්ටන් මහත් ආන්දෝලයකට ලක්වූ ලෝක නායකයෙකි.

ඒ, මොනිකා ලෙවින්ස්කි නමැති සේවිකාවක සමග පැවති සබඳතාව සමස්ත ලෝකයට ම අනාවරණය වීම හේතුවෙනි.

එම මතභේදාත්මක සිද්ධිය හරහා ඔහුගේ දෙබිඩි ජීවිතය ලෝකය හමුවේ නිරුවත් විය.

එය ඔහුගේ දේශපාලන ගමන් මගට පමණක් නොව ඔහු නියෝජනය කළ ඩිමොක්‍රටික් පක්ෂයට ද බලපෑමක් විය.

එවන් අතීතයක් ඇති බිල් ක්ලින්ටන්ගේ චරිතය ඇසුරින් ඔස්ට්‍රේලියානු සොහොයුරන් දෙදෙනෙකු වන පෝල් හොජ් සහ මයිකල් හොජ් (Paul and Michael Hodge) සංගීතමය නාට්‍යයක් නිෂ්පාදනය කර තිබේ.

එය නම් කර ඇත්තේ, Bill Clinton the Musical යනුවෙනි.

නිෂ්පාදකයින් පවසන්නේ, බිල් ක්ලින්ටන්ගේ පාලන සමයේ ධවල මන්දිරය ක්‍රියාත්මක වූ ආකාරය හාස්‍යෝත්පාදක ආකාරයෙන් ඉදිරිපත් කිරීම මෙහි අරමුණ බව ය.

මෙම නාට්‍යය මගින් බිල් ක්ලින්ටන් සතුව පැවති ‘දෙබිඩි චරිතය’ නිරූපණය කිරීම සඳහා නළුවන් දෙදෙනෙකු යොදාගෙන තිබේ.



සිරියානු අර්බුදය පිළිබඳව ජෝර්දානයේ “Seven Stars” නමැති රූපවාහිනී සේවයක විකාශය වූ සජීවී විවාදයකදී ඒ සඳහා සහභාගි වී සිටි ආරාධිතයින් දෙදෙනා අතර ගුටි කෙළියක් ඇති වී තිබේ.

මෙම ගුටිබැට හුවමාරුව සිදුවූයේ, ෂේකර් අල් ජොහාරි සහ මොහොමඩ් අල් ජයෝසි අතර ය.

සිරියානු ජනාධිපතිවරයාට එරෙහිව කැරලිකරුවන්ගේ ක්‍රියාකාරීත්වය පිළිබඳව පැවති මෙම විවාදය පසුව සිරියානු යුද්ධය මෙන් උත්සන්න විය.

එහිදී නැගී සිටි ඔවුහු මැදිරියේ තබා තිබූ මේසය ඔසවා එකිනෙකාට පහර දුන්හ.

(මෙම වීඩියෝව මෙම පිටුවෙහි සිට නැරඹීමට නොහැකි නම් වීඩියෝවෙහි link එක click කර youtube තුළින් නරඹන්න)


එන මහ මැතිවරණයේදී තමන් මහින්ද රාජපක්‍ෂ හිටපු ජනාධිපතිවරයා සමඟ අගමැති ධුරය සඳහා තරඟ කර ඔහු පරාජයට පත් කරන බව අගමැති රනිල් වික‍්‍රමසිංහ මහතා පවසයි.

ඔහු පවසන්නේ 2005 වසරේදී තමන් ජනාධිපතිවරණයෙන් පැරදුනේ මහින්ද රාජපක්‍ෂ මහතා ප‍්‍රභාකරන්ට මුදල් දුන් නිසා බවත් මෙවර එසේ මුදල් දෙන්නට ප‍්‍රභාකරන් නැති බවත්ය.




අගමැති රනිල් වික‍්‍රමසිංහ මහතාට හා ආණ්ඩුවට එරෙහිව ඉදිරිපත් වී ඇති විශ්වාස භංග යෝජනාව ගැන හිටපු ජනාධිපති මහින්ද රාජපක්‍ෂ මහතා නිවේදනයක් මගින් අදහස් පල කර ඇත.

මෙහි දැක්වෙන්නේ එම සම්පුර්ණ නිවේදනයයි.

අගමැතිවරයාට එරෙහි විශ්වාස භංග යෝජනාව..

පාර්ලිමේන්තුවේ මන්ත‍්‍රීවරුන්ගෙන් හරි අඩක් අගමැතිවරයාට එරෙහිව විශ්වාස භංග යෝජනාවකට අත්සන් කොට තිබේ. වෙස්ට්මින්ස්ටර් පාර්ලිමේන්තු සම්ප‍්‍රදායේ මුලූ ඉතිහාසය පුරාම මෙතරම් විශාල මන්ත‍්‍රීවරු ප‍්‍රතිශතයක් විශ්වාස භංග යෝජනාවකට අත්සන් තැබූ මුල් අවස්ථාව මෙය විය හැක. මෙවන් තත්වයක් උද්ගත වීම ගැන මම මවිත නොවන්නේ මේ ආණ්ඩුවේ සදාචාර විරෝධී හැසිරීම මමද සෘජුවම අත්දැක තිබෙන නිසාය. මීට සතියකට පමණ පෙර මහා මාර්ග අමාත්‍යංශය විසින් ණයට ගත් රුපියල් බිලියන 28 ක මුදලක් මහාමාර්ග තැනීමට නොව හෙලිකොප්ටර් ගමන් යෑමට හා දන්සැල් පැවැත්වීම වැනි වෙනත් කටයුතු සඳහා මා විසින් අවභාවිතයට ලක් කර තිබෙන බව අගමැතිවරයා මාධ්‍ය හමුවකදී ප‍්‍රකාශ කර සිටියේය.

නමුත් මහාමාර්ග අමාත්‍යංශයේ ලියවිලි වලින් ජාතික ඉතිරිකිරිමේ බැංකුවෙන් ලබා ගත් මෙම කෙටි කාලීන ණය මුදල වියදම් වූ ආකාරය පැහැදිලි වෙයි. ඉන් රුපියල් බිලියන 6.5 ක් වැය කොට තිබුණේ පිටත වටරවුම් මාරගය හා ”එක්සත් රාජධානියේ යකඩ පාලම් ව්‍යාපෘතිය” ඇතුලූ විදේශීය මූල්‍ය ප‍්‍රතිපාදන මත ඉදි කෙරෙන ව්‍යාපෘති 22 ක දේශීය පංගුව ගෙවීමටය. තවත් රුපියල් බිලියන 14 ක් මාර්ග පළල් කිරීම හා වැඩිදියුණු කිරීමටත්, රුපියල් බිලියන 4 ක් පාලම් නඩත්තුව හා අලූත්වැඩියාවටත්, අවසන් බිලියන් 3.7 මගනැගුම ග‍්‍රාමීය මාර්ග ව්‍යාපෘතිය සඳහාත් යොදවා ඇත. මේ බිලියන 28 ක මුදල මහා මාර්ග වලට නොව වෙනත් කටයුතු වලට අවභාවිත කර තිබෙනවා යැයි අගමැතිවැයා කී කතාව සම්පූර්ණ මුසාවකි.

මාගේ පාලන සමයේ රජයේ මුදල් අවභාවිතය ගැන සාවද්‍ය ප‍්‍රචාර ගෙන යන අතර වත්මන් අණ්ඩුව භණාඩාගාර බැදුම්කර මගඩියක් හරහා රටට බිලියන 50ක පාඩුවක් දැනටම සිදුකොට ඇත. මේ අතරතුර මෑතකදී පිහිටුවන ලද කැබිනට් අනු කමිටුවකට සෘජුවම වගකියන ”ගෙස්ටාපෝ” තාලයේ පොලිස් ඒකකය හරහා මේ ආණ්ඩුව තම දේශපාලන විරුද්ධවාදීන් බන්ධනාගාර ගත කරමින් සිටී. වත්මන් අණ්ඩුව යටතේ සිදු කෙරෙන බොරු ප‍්‍රචාර, මහා පරිමාණ දුෂනය හා පෙර නොවූ විරූ ආකාරයේ දේශපාලන විරුද්ධවාදීන් දඩයම මේ ෙඓතිහාසික විශ්වාස භංග යෝජනාවට හේතුවී ඇත.

මහින්ද රාජපක්‍ෂ
හිටපු ජනාධිපති




පාර්ලිමේන්තු මන්ත‍්‍රීන් 112ක අත්සනින් යුතුය අගමැති රනිල් වික‍්‍රමසිංහ මහතාට එරෙහිව ඉදිරිපත් වී ඇති විශ්වාස භංග යෝජනාවට අත්සන් තැබූ මන්ත‍්‍රීවරුන් බොහෝ දෙනෙක් ඒ සම්බන්ධයෙන් කනගාටුවෙන් සිටින්නේ යයි ඇමති රාජිත සේනාරත්න මහතා පවසයි.

ඔහු පෙන්වා දෙන්නේ ඉදිරියේදී ඊට අත්සන් තැබූ මැති ඇමැතිවරුන් 35 දෙනකු සිය අත්සන් ඉල්ලා අස්කර ගැනීම සිදුවනු ඇති බවයි.




ජාතික නිදහස් පෙරමුණේ නායක, පාර්ලිමේන්තු මන්ත්‍රී විමල් වීරවංශ මහතා ඉදිකිරිම්, ඉංජිනේරැ සේවා, නිවාස හා පොදු පහසුකම් අමාත්‍ය ධුරය දරන විට දිනපොත් හා දින දර්ශන මුද්‍රණයේදී මුදල් අවභාවිතා වූ බවට හැගෙන චෝදනා මුළුමනින්ම ප්‍රතික්ෂේප කරමින් එම පක්ෂය නිවේදනයක් නිකුත්කර තිබේ.
පක්ෂයේ ප්‍රචාරක ලේකම් මොහොමඩ් මුසම්මිල් මහතාගේ අත්සනින් නිකුත්කර ඇති එම නිවේදනයේ මෙසේද සදහන් වේ.

‘‘අප පක්‍ෂයේ නායක විමල් වීරවංශ මහතා අමාත්‍ය ධුරය දැරූ ඉදිකිරිම්,ඉංජිනේරු සේවා, නිවාස හා පොදු පහසුකම් අමාත්‍යාංශයෙන් 2015 වසර සඳහා දිනපොත් හා දින දර්ශන මුද්‍රණයේදී මුදල් අවභාවිතයක් සිදුව අති බවට චෝදනා ඉදිරිපත්ව තිබේ.

එම චෝදනා විවිධ මාධ්‍ය ඔසසේ ප‍්‍රචාරය වූ අතර එමගින් ජනතාව තුළ ඇතිවිය හැකි වැරදි අවබෝධය දුරලනු වස් පහත සඳහන් පැහැදිලි කිරීම ඉදිරිපත් කරන්නෙමු.

පළමුව, ඉදිකිරිම්, ඉංජිනේරු සේවා, නිවාස හා පොදු පහසුකම් අමාත්‍යාංශය මගින් 2015 වසර සඳහා දිනපොත් හා දින දර්ශන මුද්‍රණය වෙනුවෙන් රුපියල් මිලියන 140ක මුදලක් වැය කර ඇති බවට කරන චෝදනාව තරයේ ප‍්‍රතික්ෂේප කරන අතර ඒ වෙනුවෙන් වැය කර ඇති මුදල රුපියල් මිලියන 14කි. එම මුදල වැයකර දිනපොත් හා දින දර්ශන මුද්‍රණය කර ඇත්තේ අමාත්‍යාංශය හා ඒ යටතේ පැවති ජාතින නිවාස සංවර්ධන අධිකාරිය, ශ‍්‍රී ලංකා රාජ්‍ය ඉංජිනේරු සංස්ථාව ඇතුළු රාජ්‍ය ආයතන 10ක් වෙනුවෙනි.

අමාත්‍යාංශය යටතේ ඇති රාජ්‍ය ආයතන සියල්ල වෙනුවෙන් එක් දිනපොතක් හා එක් දිනදර්ශනයක් මුද්‍රණය කරනු ලැබූවේද පිරිවැය අඩුකර ගැනීමේ අරමුණෙනි. මෙම කටයුත්තේදී නිසි පරිදි ටෙන්ඩර් කැඳවා ලැබුණු අයදුම්පත‍්‍ර අතුරින් අවම මිල ගණන් ඉදිරිපත් කළ නුගේගොඩ ඉමාෂි ආයතනය වෙත මුද්‍රණ ටෙන්ඩරය ලබා දී ඇත. මුද්‍රණයෙන් අනතුරුව එම දින දර්ශන හා දිනපොත් සියල්ල ඉහත කී ආයතන 10ට ඇණවුම් කළ පරිදි බෙදා දී ඒ බවට මුද්‍රණකරු අදාළ ආයතන බලධාරීන්ගෙන් අත්සන්ද ලබාගෙන තිබේ.

මෙසේ නිසි ක‍්‍රමවේද අනුගමනයකර තිබියදී ඉදිරිපත් කරනු ලබන චෝදනා තරයේ ප‍්‍රතික්ෂේප කරන්නෙමු. මෙම කරුණද මින් පෙර ඉදිරිපත් කරනු ලැබූ මඩ, අවලාද ගොන්නට එක් වන්නක් මිස අන් කිසිවක් නොවේ. මෙවැනි අසත්‍ය කරුණුවලට නොරැවටෙන ලෙස සියලූ ප‍්‍රගතිශිලී ජනකොටස් වෙතින් ඉල්ලා සිටින්නෙමු.

මොහොමඞ් මුසම්මිල්
හිටපු පාර්ලිමේන්තු මන්ත‍්‍රී,
ප‍්‍රචාරක ලේකම්
ජාතික නිදහස් පෙරමුණ




20 වන සංශෝධනය සඳහා සන්ධානයේ ඇතැම් කණ්ඩායම් සහයෝගය නොදෙන බැවින් වහාම පාර්ලිමේන්තුව විසුරුවා මැතිවරණයක් කැඳවිය යුතු බව අගමැති රනිල් වික‍්‍රමසිංහ මහතා පවසයි.

ගල්ගමුවේ පැවති ජනහමුවක් අමතමින් ඔහු කියා සිටියේ ඕනෑම අවස්ථාවක මැතිවරණයකට මුහුණ දිමට තම පක්ෂය සුදානම් බවයි.

ජනතාව විසින් ප්‍රතික්ෂේප කළ පිරිස් තමාට එරෙහිව විශ්වාසභංග යෝජනාවක් ගෙනවිත් ඇති බවද කී අගමැතිවරයා අවශ්‍ය නම් ඕනෑම මොහොතක ඡන්දයකට යාමට සූදානම් බව ද එහි දී කියා සිටියේය.




අගමැති රනිල් වික‍්‍රමසිංහ මහතාට හා යහපාලන රජයට එරෙහිව පාර්ලිමේන්තුවට ඉදිරිපත් කර ඇති විශ්වාසභංග යෝජනාව ජයග‍්‍රහණය කරන බව පාර්ලිමේන්තු මන්ති‍්‍ර කුමාර වෙල්ගම මහතා පවසයි.

ඔහු පවසන්නේ ඉන් අනතුරුව නව සන්ධාන ආණ්ඩුවක් පිහිටුවන බවයි.






එජාපය සමග පවුල් කෑම තමනට නම් අරහන යයි ශ‍්‍රීලනිප උප සභාපති පාර්ලිමේන්තු මන්ත‍්‍රී කුමාර වෙල්ගම මහතා පවසයි.

කළුතරදී පැවති ජන හමුවක් අමතමින් ඔහු මෙසේද කියා සිටියේය.

‘මහින්ද මහත්තයාගේ ගුණසුවද මං දන්නවා.  යුද්ධෙ කරපු හැටිත් රට සංවර්ධනය කරපු හැටිත් මං දන්නවා. මට දැන් අවුරුදු 33ක් වෙනවා ශ‍්‍රීලනිපයට එකතු වෙලා. අපි මැතිවරණ වලට බය නෑ.

මැතිනිය සාමාජිකත්වය මට දෙද්දී කීවේ කොන්ද කෙලින් තියාගෙන වැඩ කරන්න.  යූ. එන්. පී. ය සමග හවුල් ආණ්ඩු වලට යන්න එපා කියලා.  මම ඒ අවවාදය අදත් පිළි පදිනවා.  ඒකයි මම ජනපති මෛත‍්‍රීපාල සිරිසේන මහතාට කිවුවේ කෙලින්ම මම ඔය හවුලට මම විරුද්ධයි.  මගේ විරුද්ධත්වය ලිය ගන්න කියලා දොට්ට බැස්සේ’ යයිද ඔහු එහිදී කියා සිටියේය.




එළැඹෙන පාර්ලිමේන්තු මැතිවරණය සඳහා පාර්ලිමේන්තු විසුරුවා හැරීමට පෙර නීත්‍යනුකූල ලෙස මුස්ලිම් පරිපාලන දිස්ත‍්‍රික්ක ලබා දෙන ලෙස ශ‍්‍රි ලංකා මුස්ලිම් කොංග‍්‍රසය ඉල්ලා සිටී.

ජනාධිපති මෛත‍්‍රිපාල සිරිසේන මහතා වෙත ලිපියක් යොමු කරමින් එම පක්‍ෂ සභාපති බෂීර් සේගුදාවුද් මහතා පෙන්වා දෙන්නේ පසුගිය ජනාදිපතිවරණයේදී මුස්ලාම් කොංග‍්‍රසය පොදු අපේක්‍ෂකයාට සහාය දැක්වූයේ මෙම අපේක්‍ෂාව පෙරදැරිව බවත්ය.





එන මහ මැතිවරණය සඳහා සන්ධානයෙන් තරඟ කිරීමට ජාතික හෙළ උරුමය දිස්ත‍්‍රික්ක 18කට අපේක්ෂකයන්  30 දෙනෙකුට අවස්ථාව ඉල්ලා තිබේ.ගම්පහ සහ කොළඹ  දිස්ත‍්‍රික්කවලට අපේක්ෂකයන් 3 දෙනා බැගින් අනුරාධපුර, මහනුවර, රත්නපුර, කළුතර, කෑගල්ල, ගාල්ල දිස්ත‍්‍රික්ක වලට දෙදෙනා බැගින් හා අනෙක් දිස්ත‍්‍රික්ක 11ට එක් අපේක්ෂකයෙකු බැගින්ද ඉදිරිපත් කීරීම ඔවුන් අවස්ථාව ඉල්ලා ඇත.

ලංකා සම සමාජ පක්ෂයද අපේක්ෂකයන් 16 දෙනෙකු ඉදිරිපත් කිරීමට අවස්ථාව ඉල්ලා ඇත්තේ කෑගල්ල ගාල්ල දිස්ත‍්‍රික්ක වෙනුවෙන් අපේක්ෂකයන්  දෙදෙනා බැගින්ද කොළඹ, ගම්පහ, කළුතර, රත්නපුර, මහනුවර, කුරුණෑගල, බදුල්ල, මොනරාගල සහ මුලතිව් දිස්ත‍්‍රික්ක වලින් එක් අපේක්ෂකයෙකු බැගින් වන ලෙසයි.




විශ්වාස භංග යෝජනාවක් එල්ල වී ඇති අගැමති රනිල් වික‍්‍රමසිංහ මහතා නම්බු පිටින් ධුරයෙන් ඉල්ලා අස්වීම වඩාත් සුදුසු බව පාර්ලිමේන්තු මන්ත‍්‍රී ගාමිණි ලොකුගේ මහතා පවසයි.

ඔහු පවසන්නේ අගමැතිවරයා එසේ නිහතමානී වන්නේ නැතිනම් පාර්ලිමේන්තු බහුතරයෙන් විශ්වාසභංගය සම්මත කර දැමීමට තම පිරිස සූදානම් බවත් එසේ පන්නා දමන තෙක් ආඩම්බර පුරාජේරු කතා කියමින් සිටිය හැකි බවයි.



අගමැති රනිල් වික‍්‍රමසිංහ මහතාට එරෙහිව ඉදිරිපත් කර ඇති විශ්වාසභංගයට සහාය පල කිරීම සඳහා මේ වන විට මන්ත‍්‍රීවරුන් 120කට වැඩි පිරිසක් සිටින බව පාර්ලිමේන්තු මන්ත‍්‍රී බන්දුල ගුණවර්ධන මහතා පවසයි.

ඔහු කොළඹදී මාධ්‍ය හමුවක් අමතමින් කියා සිටියේ අත්සන් 112ක් පමණක් ලබා ගත්තේ මෙම යෝජනාව පාර්ලිමේන්තුවේ විවාදයට ලක් කර මහ ජනතාව ඒ සඳහා දැනුවත් කල යුතු නිසා බවයි.

එම යෝජනාවට හොර අත්සන් ගසා ඇතැයි මුදල් ඇමතිවරයා විසින් එල්ල කරන චෝදනාවට මන්ත‍්‍රිවරයා කියා සිටියේ එසේ නම් ආණ්ඩුවට ඇත්තේ නොබියව විශ්වාසභංගයට දින නියම කර ඒ සඳහා ඡුන්ද විමසීමක් පැවැත්වීම බවයි.


පාර්ලිමේන්තුවට ඉදිරිපත් වී ඇති අගමැති රනිල් වික්‍රමසිංහ මහතාට එරෙහි විශ්වාස භංගයට පාර්ලිමේන්තු මන්ත‍්‍රීවරුන් 112ක් අත්සන් තබා ඇතැයි කියුවද ඊට සත්‍යවශයෙන්ම අත්සන් තබා ඇත්තේ 81 දෙනෙකු බව මුදල් ඇමති රවි කරුණානානයක මහතා පවසයි.

අරලියලහ මන්දරියේ පැවති උත්සවයක් අමතමින් ඔහු කියා සිටියේ එම මන්ත්‍රීන් 81 දෙනාගෙන්ද 15 දෙනෙකු ඊට අත්සන් තබා නැතැයි පවසා ඇති බවක් දැනගන්නට ඇති බවයි.

යහපාලන ආණ්ඩුවෙන් ජනතාවට සහන ලබාදෙන විට විශ්වාසභංග ගෙන එන බවටද ඒ මහතා එහිදී චෝදනා කළේය.





පාර්ලිමේන්තුව විසුරුවා හැරි වහාම අපේක්‍ෂකයන් තේරීමේ නාමයෝජනා මණ්‌ඩල පත්කිරීමට හිටපු ජනාධිපති මහින්ද රාජපක්‍ෂ මහතාට සහාය දක්‌වන ඒකාබද්ධ විපක්‍ෂය තීරණය කර ඇත.

ආණ්‌ඩුවට සම්බන්ධ වී සිටින ශ්‍රී ලංකා නිදහස්‌ පක්‍ෂයේ විශාල පිරිසක්‌ හා එක්‌සත් ජාතික පක්‍ෂයේ කිහිපදෙනකු මහ මැතිවරණයේදී රාජපක්‍ෂ මහතාට සහාය දීමට සූදානමින් සිටින නිසා ඔවුන්ගේ ඉල්ලීම මත මෙම පියවර ගෙන ඇති බව ශ්‍රීලනිපයේ ජ්‍යෙෂ්ඨ මන්ත්‍රීවරයෙක්‌ පැවසීය.

හිටපු ජනාධිපතිවරයාට සහාය දක්‌වන ඒකාබද්ධ විපක්‍ෂය මැතිවරණයට තරග කරන පක්‍ෂය හා එහි සලකුණ ද පාර්ලිමේන්තුව විසුරුවා හැරීමෙන් පසුව ප්‍රකාශයට පත්කරන බව ද හෙතෙම කීය.

මේ යටතේ මහ මැතිවරණයට තරග කිරීමට ශ්‍රී ලංකා නිදහස්‌ පක්‍ෂයේ සියයට 90 කට වැඩි පිරිසක්‌ සූදානමින් සිටින බවත් මැතිවරණයට තරග කිරීම සඳහා අපේක්‍ෂකත්වය ඉල්ලීමට කිසිසේත් නොසිතූ තරම් වැඩි ප්‍රමාණයක්‌ සූදානමින් සිටින බවත් එම මන්ත්‍රීවරයා කියා සිටියේය.




අගමැති රනිල් වික‍්‍රමසිංහ මහතාට එරෙහි විශ්වාස භංගය පාර්ලිමේන්තු න්‍යාය පුස්තකයට ඉදිරි දින පහ තුල ඇතුලත් කිරීමට හැකිවනු අතැයි නියෝජ්‍ය කතානායක චන්දිම වීරක්කොඩි මහතා පවසයි.

අනතුරුව ඉක්මනින් එය විවාදයට ගන්නා දිනයක් නම් කල හැකි වනු ඇතැයිද ඒ මහතා කියයි.




ආණ්ඩුව මේ වන විට ඉන්නේ දැවැන්ත මූල්‍ය අර්බුදයක සිර වී බව පාර්ලිමේන්තු මන්ත‍්‍රී ජී.එල් පීරිස් මහතා පවසයි.

කොළඹදී පැවති මාධ්‍ය හමුවක් අමතමින් ඒ මහතා මෙසේ සඳහන් කලේය.

‘ගිය මාස 9 තුළ අප රටේ විදේශ සංචිත දිගින් දිගටම පිරිහිලා. පසුගිය මාස 05 ක කාලයේ දැවැන්ත මූල්‍ය අර්බුද රැසකට රට මුහුණ දී තිබෙනවා. වියදම අධික ලෙස වැඩිවෙලා පියවීම පවා දුෂ්කර තත්ත්වයක් වෙලා. ආදායමත් අඩුවෙලා.

රුපියලේ අගය පවත්වාගෙන යාමට දැඩි පීඩනයක් එල්ල වෙලා. දේශීය විදේශීය ගෙවීමට ඇති සම්පත් අඩුවෙලා. ඩොලර් මිලියන දහයක වසර 10ක බැදුම්කරයට නිකත් කිරීමට රජය තීරණය කළත් සියයට 6.125 ක් වැනි ඉහළ පොලියකට ලබාගත හැකි වූයේ ඇ.ඩො.මිලියන 650ක් පමණයි’ යයිද මන්ත‍්‍රිවරයා කියා සිටියේය.



ජනාධිපති මෛත‍්‍රීපාල සිරිසේන මහතා විසින් පාර්ලිමේන්තුව විසුරුවීමට තීරණය කර ඇති බව විශ්වාස කටයුතු ආරංචි මාර්ග සඳහන් කරයි. ඊයේ දිනයේ ජනාධිපති මෛත‍්‍රිපාල මහතා, අගමැති රනිල් වික‍්‍රමසිංහ මහතා, පූජ්‍ය මාදුළුවාවේ සෝපිත හිමියන් ඇතුළු සිවිල් සංවිධානය නියෝජිතන් හමුවේදී මේ පිළිබඳ සාකච්චා වී ඇත.

එහිදී අගමැතිවරයා පෙන්වා දී ඇත්තේ විශ්වාස භංගයක්ද ඉදිරිපත් වී ඇති නිසා තව දුරටත් පාර්ලිමේන්තුව ගෙන යා නොහැකි තත්වයක් මතුව ඇති බවත් පෙර එකඟතාවන්ට අනුව පාර්ලිමේන්තුව විසුරුවන ලෙසත්ය.

20 වන සංශෝදනය සම්මත කර ගැනීමෙන් පසුව විසුරුවීම සුදුසු බව ජනපති මෛත‍්‍රීපාල පෙන්වා දී තිබුණද අවසානයේ එකඟ වී ඇත්තේ ඊට පෙර පාර්ලිමේන්තුව විසුරුවා හැරීමටයි.

ඊට පෙර සෝපිත හිමියන් ඇතුළු සිවිල් සංවිධාන විසින් උද්ඝෝෂන පවත්වමින් 20 වන සංශෝධනය සම්මත කිරීමට පෙර පාර්ලිමේන්තුව විසුරුවන ලෙස ඉල්ලන් බවටද එකඟ වී ඇති අතර අනතරුව ජනාධිපතිවරයාද ආණ්ඩුවද විසින් සිවිල් සංවිධානවල ඉල්ලීම යයි පවසමින් පාර්ලිමේන්තුව විසුරුවා හැරීමට කටයුතු කරනු ඇත.




යහපාලකයන් තරු පහේ ප‍්‍රජාතන්ත‍්‍රවාදය ගේනවා කියමින් කරන්නේ ජරා වැඩ යයි ජාතික නිදහස් පෙරමුණේ නායක පාර්ලිමේන්තු මන්ත‍්‍රී විමල් වීරවංශ මහතා පවසයි.

‘අලූත් පාර්ලිමේන්තුවකට ව්‍යවස්ථාදායක සභාව පත්කිරීමේ බලය දිය යුතුයි. ව්‍යවස්ථාදායක සභාවට පත් කරන අය ගැන තවමත් අපෙන් අහලා නැහැ. එහෙම එකගතාවයක් නැතිව නියෝජිතයන් අනුමත කර ගැනීමට පාර්ලිමේන්තුවට කැදවීම මුදල් නාස්තියක්.

ලොකුම විහිළුව තමයි මේකට පත්  කළා  කියලා පත් කරපු අයවත්  දන්නේ නැති එක. ඒ ගොල්ල තෝරලා අපට අනුමත කරන්නලූ.  ප‍්‍රජානත්ත‍්‍රවාදයට තරු පහ දෙනවා කියලා කරන්නේ බලූ නොවටිනා වැඩයි.

20 වැනි සංශෝධනය ගේන්නේ තමාට එරෙහිව විශ්වාසභංගය  හකුළා ගත්තොත් පමණයි  කියලා අගමැති තුමා කිවුවා.  මෙහෙම කියන්නේ විස්සට බයෙන්ද විශ්වාසභංයට බයෙන්ද නැතිනම් මේ දෙකටම බයෙන්ද’ යයි මන්ත‍්‍රීවරයා ප‍්‍රශ්ණ කලේය.





එජාපයෙන් ඉදිරි මැතිවරණ සඳහා තරඟ වදින අපේක්‍ෂක අපේක්‍ෂිකාවන් සඳහා නාම යෝජනා පත‍්‍රය සමඟ යහ පාලන මූලධර්ම අකුරටම ක‍්‍රියාත්මක කිරීමට කැපවන බවට වන ප‍්‍රතිඥාවකටද අත්සන් තැබීමට කටයුතු සූදානම් කර ඇත.

පක්‍ෂ නායක අගමැති රනිල් වික‍්‍රමසිංහ මහතාගේ සංකල්පයකට අනුව වැඩසටහන ක‍්‍රියාත්මකය.

එජාපය පෙන්වා දෙන්නේ යහ පාලන මූලධර්ම අකුරටම ක‍්‍රියාත්මක  කිරීම සදහා දිවි හිමියෙන් ඇපකැප වන බවට ප‍්‍රතිඥා  දී අත්සන් තබන අපේක්ෂක අපේක්ෂිකාවන්ට මහජන මුදල් දේපල සහ සම්පත් අවභාවිතය කිරීමට ද මැර ක‍්‍රියා ඇතුළු නීති විරෝධී ක‍්‍රියාවල නිරත වීමට කිසිසේත්ම අවකාශ නොලැබෙන බවයි.




පොලිසිය තාම මගෙන් කට උත්තරයක්‌ අර ගෙන නැහැ. ආවොත් නිසි උත්තරය දෙන්න මම ලෑස්‌තිවෙලා ඉන්නවා යෑයි දකුණු පළාත් සභා ඇමැති ඩී. වී. උපුල් මහතා ප්‍රකාශ කළේය.

මූල්‍ය අපරාධ කොට්‌ඨාසයේ පොලිස්‌ නිලධාරීන්ට ගල්වලින් පහරදී මරා දමන බවට රැස්‌වීමකදී ප්‍රසිද්ධියේ ප්‍රකාශයක්‌ කළ බවට උපුල් මහතාට විරුද්ධව නඟන චෝදනා පිළිබඳව අප ඇසූ ප්‍රශ්නයකට ඔහු මෙසේ පිළිතුරු දුන්නේය.

පොලිසියේ මහත්වරු මගෙන් තාම ඒ ගැන කටඋත්තරයක්‌ අරගෙන නැහැ. එතකොට මම උත්තර දෙන්නම්. අපි බද්දට ගත්ත වීරවිල නිවසේදී 40-50 ට විතර දේශපාලන සාකච්ඡා තිබ්බා. මගේ අනුදැනුම මත කිසිම මාධ්‍යවේදියකුට මෙම රැස්‌වීමට ඇරයුම් කළේ නැහැ. මාධ්‍යවේදීන් කිසිවෙකු හිටියේ නැහැ. මං කරපු කතාව මුහුණුපොතේ එතන හිටිය කෙනෙක්‌ දාලා තියනවා.

මටත් කියන්න දේවල් තියනවා. ලබන සඳුදා වෙන කොට මමත් නඩුවක්‌ දානවා. ඕනෑනම් මම කතා කරපු වීඩියෝ පටිය පොලිසියටත් බලන්න දෙනවා යෑයි ඩී. වී. උපුල් මහතා කියා සිටියේය.




ISIS ත‍්‍රස්තවාදී සංවිධානයේ මෙහෙයුම් මධ්‍යස්ථානයක් විනාශ කිරීමට ඇමරිකානු ප‍්‍රහාරක යානා සමත්ව ඇතැයි වාර්තා වේ.

ඇමරිකානු ගුවන් සංග‍්‍රාම විධානයේ ප‍්‍රධානි ජෙනරාල් හර්බට් හෝක් කාලයිල් පවසා ඇත්තේ එම මෙහෙයුම් මධ්‍යස්ථානය පිහිටි ස්ථානය සොයාගත්තේ ISIS සටන්කාමියකු විසින් සමාජ මාධ්‍ය තුළ පළ කළ ඡයාරූපයක් ඇසුරෙන් බවයි.

වොෂින්ටනයේ පැවති ගුවන් හමුදා සංගමයේ හමුවක් අමතමින් ඔහු පවසා ඇත්තේ ඡයාරූපය පළවීමෙන් පැය 22කට පසු අදාළ මධ්‍යස්ථානය විනාශ කරන්නට හැකිවීම විශිෂ්ට ක‍්‍රියාවක් බවයි.

මේ සඳහා ෆ්ලොරිඩාවේ හර්ල්බර්ට් කඳවුරේ සිට කටයුතු කරන 361වන බුද්ධි, ඔත්තුසේවා හා පිරික්සුම් කණ්ඩායම මැදිහත්වී ඇති අතර ඔවුන් සමාජ මාධ්‍ය තුළ ISIS හි විධාන හා පාලන හැකියාවන් පිළිබඳව සිදුකළ විවෘත සාකච්ඡුාවක් මගින් අදාළ මධ්‍යස්ථානය පිහිටා ඇති ස්ථානය සොයාගත් බව පැවසේ.

ඇමරිකාව ප‍්‍රමුඛ රටවල සන්ධානය විසින් සිදුකළ ගුවන් මෙහෙයුම් 4200ක් මගින් එල්ල කළ බෝම්බ 14000කින් සතුරු සටන්කාමීන් 13000ක් පමණ ඝාතනය කිරීමට සමත්වූ බවද කාලයිල් පවසා තිබේ.

ත‍්‍රස්තවාදීන්ට අයත් රථ 1000ක්, පුපුරණ ද්‍රව්‍ය නිෂ්පාදන කම්හල් 50ක් මෙන්ම සතු ප‍්‍රධාන මුදල් ඉපැයීමේ මාර්ගයන් වන ඛනිජ තෙල් රැස්කිරීමේ හා පිරිපහදු මධ්‍යස්ථානයන්ද ඇමරිකානු ප‍්‍රහාරවලින් විනාශ කළ බව ඔහු පවසා ඇත.





පසුගිය ජූනි 05 වන දින වන විට එළැඹෙන මහ මැතිවරණය හා පළාත් පාලන මැතිවරණය වෙනුවෙන් ශ‍්‍රිලනිපයෙන් තරඟ වැදීමට බලාපොරොත්තු වූ තරම් අපේක්‍ෂක අයදුම්පත් ප‍්‍රමාණයක් ලැබී නැතැයි වාර්තා වෙයි.

මේ හේතුවෙන් අපේක්‍ෂක අයදුම්පත් භාර ගැනීමේ කාලය තවත් දීර්ඝ කර ඇත.

කෙසේ වෙතත් මේ දක්වා ශ‍්‍රීලනිපයේ නාම යෝජනා මණ්ඩලයක් ද පිහිටුවා නැත.




සහකාර පොලිස් අධිකාරීවරයෙකු සමන්විත එකොළොස් දෙනෙකුගෙන් යුතු පොලිස් කණ්ඩයමක් බරපතල වංචා දුෂණ රාජ්‍ය සම්පත් වරප‍්‍රසාද බලය සහ අධිකරණය අනිසි ලෙස භාවිතා කිරීම සම්බන්ධයෙන් විමර්ශනය කිරීම සදහා වූ ජනාධිපති කොමිෂන් සභාව සදහා පත්කර තිබෙන බව එම කොමිෂන් සභාවේ ලේකම් ලැසිල් ද සිල්වා මහතා පවසයි.

මෙම කණ්ඩායමට තවත් පොලිස් නිලධාරීන් අට දෙනෙකු එක් කිරීමට නියමිත අතර  ඒ අනුව විසි දෙනෙකුගෙන් යුත් පොලිස් කණ්ඩායමක් ලෙස අනුයුක්ත කෙරෙනු ඇත.




සූරියවැව මත්තල ගුවන්තොටුපල හදන්න මොනරුන් සිය ගණනක් මරා දැම්මේ යයි ජනාධිපති මෛත‍්‍රිපාල සිරිසේන මහතා පවසයි.

මැදරිගිරියේ පසුගියදා පැවති උත්සව සභාවක් අමතමින් ඔහු කියා සිටියේ රටට, ජනතාවට සමහර මහා පරිමාණ ව්‍යාපෘතිවලින් විශාල හානියක් සිදුවූ බවයි.

කෙසේ වෙතත් එසේ හානි කල අය කවුදැයි තමන් නොකියන්නේ ඔවුන්ගේ හිත් රිදෙන නිසා යයිද ජනාධිපතිවරයා එහිදී ප‍්‍රකාශ කලේය.

විල්පත්තුවට කර ඇති මහා විනාශය ගිය රජයේ අනුවන තීරණයක් යයිද ඔහු වැඩිදුරටත් කියා සිටියේය.




ශ‍්‍රි ලංකා නිදහස් පක්‍ෂ මාධ්‍ය ඒකකය විසින් මුද්‍රණ්‍ය කරනු ලැබ ඇති ‘මේ ගැනත් සිතන්න.. පක්‍ෂය රැකගන්න’ පොත් පිංච සම්බන්දයෙන් ජනාධිපති මෛත්‍රීපාල සිරිසේන මහතා මෙන්ම පක්ෂයේ සියලූ දෙනා දන්නා බව ඇමති එස්.බී. දිසානායක මහතා සඳහන් කරයි.

ඔහු පෙන්වා දෙන්නේ සුසිල් ප්‍රේමජයන්ත ශ්‍රීලනිප ජාතික සංවිධායකවරයා වටේ නොගොස් ඍජුවම තමන්ට චෝදනා එල්ල කළේ නම් එය වඩා ශීලාචාර බවයි.

පොත් පිංච මුද්‍රණයට පෙර මන්ත්‍රීවරුන් බොහෝ දෙනා එහි බොහෝ කොටස් කියවා තිබූ බවද පවසන ඇමති දිසානායක ඒ සම්බන්ධවෙන් අදහස් පළ කිරීමට පෙර පක්‍ෂ මහ ලේකම්වරයා සහ ජාතික සංවිධායකවරයා තමන් සමඟ අදහස් හුවමාරු කරගත්තේ නම් එය වඩා හොඳ බවද සඳහන් කරයි.



ශිරන්ති රාජපක්‍ෂ හිටපු ජනාධිපති ආර්යාවගේ මූලිකත්වයෙන් පවත්වාගෙන ගිය ‘සිරිලිය සවිය’ සංවිධානයේ ගිණුමට රජයේ මුදල් සතපහක්වත් බැර කර නැති බව හිටපු ජනාධිපති මහින්ද රාජපක්‍ෂ මහතා පවසයි.



ලංකාවේ සුළුතර ප‍්‍රජාවන් මුහුණදෙන අසාධාරණයන්ට විසඳුම් ලබාදී සාමය ගොඩනැගීමට අවශ්‍ය වගවීම් හා ඒකාබද්ධතා ක‍්‍රියාවලියට ආධාර කිරීමට එක්සත් ජාතීන්ගේ සංවිධානය කැමැත්ත පළ කර ඇතැයි වාර්තා වේ.

එක්සත් ජාතීන්ගේ සංවිධානයේ ශ‍්‍රී ලංකා කණ්ඩායම හා ලංකාවේ විදේශ කටයුතු අමාත්‍යාංශය එක්සත් ජාතීන්ගේ සාමය ගොඩනැගීමේ අරමුදලින් අදාළ ආධාර මුදල ලබාගැනීමට අවශ්‍ය මූලික කටයුතු සිදුකරමින් පවතින බව පැවසේ.

ලංකාවේ වගවීම් හා ඒකාබද්ධතා ක‍්‍රියාවලිය ශක්තිමත් කිරීම සඳහා එක්සත් ජාතීන්ගේ සංවිධානය විසින් ඩොලර් මිලියන 3ක මුදලක් ලබාදීමට නියමිතය.

මේ යටතේ මානව හිමිකම් උල්ලංඝනය වීම් පිළිබඳ වගකිව යුතු පාර්ශ්වයන් නීතිය ඉදිරියට ගෙන ඒම සඳහා විශ්වාසනීය යාන්ත‍්‍රණයක් ගොඩනැගීමට අවශ්‍ය තාක්‍ෂණික සහය සහ අතුරුදන් වූවන්ගේ පවුල් ආදී ගැටුම් වලින් පීඩාවට පත් ප‍්‍රජාවන් සඳහා ජාත්‍යන්තර සම්මතයන්ට අනුකූලව සහන සැපයීම ආදී කටයුතු සඳහා ශ‍්‍රී ලංකා රජය හා එක්ව ක‍්‍රියාකිරීමට නියමිතය.

නැවත පදිංචි කිරීමේ ක‍්‍රියාකාරී සැලැස්ම හා ප‍්‍රතිපත්ති රාමුව පිළිබඳ ආධාර දෙන රටවල හමුව අමතමින් එක්සත් ජාතීන්ගේ ශ‍්‍රී ලංකා සම්බන්ධීකාරක සුබිනේ නැන්ඩි මේ බව අනාවරණය කර තිබේ.

සියලූම අවතැන්වූ ජනතාව සඳහා ස්ථිරසාර හා දීර්ඝකාලීන විසඳුම් ලබාදීම වෙනුවෙන් විශේෂඥ සහය පිරිනැමීමට ශ‍්‍රී ලංකා රජය හා එක්ව කටයුතු කිරීමට ලැබීම සතුටට කරුණක් බවද ඇය පවසා ඇත.




අගමැති රනිල් වික‍්‍රමසිංහ මහතාට එරෙහිව එල්ල වී ඇති විශ්වාස භංග යෝජනාව විවාදයට නොගෙන පාර්ලිමේන්තුව විසුරුවා හැරීමට ජනාදිපති මෛත‍්‍රීපාල සිරිසේන මහතා එකඟ වූ බව එක්සත් ජාතික පක්‍ෂය පවසයි.

එජාප මාධ්‍ය ප‍්‍රකාශක ඇමති අකිල විරාජ් කාරියවසම් මහතා පවසන්නේ මේ සම්බන්දයෙන් ජනාධිපතිවරයා සහ අගමැතිවරයා සාකච්ඡා කළ බවත් සියල්ල සිදු වන්නේ ඔවුන් දෙදෙනාගේ එකඟතාවය මත බවත්ය.

එජාපය මූලාක වී පත් කර ගත් ජනාධිපතිවරයකු සිටින බැවින් තම පක්ෂයේ ගමන පිළිබඳ විශ්වාසයක් පවතින බවද පවසසන මාධ්‍ය ප‍්‍රකාශකවරයා ඉතා කෙටි කලකින් විපක්ෂයේ සියලු සංදර්ශන නිමා කරමින් පාර්ලිමේන්තුව ස්ථර වශයෙන්ම විසුරුවා හරින බවද සඳහන් කරයි.





අගමැති රනිල් වික‍්‍රමසිංහ මහතාට එරෙහිව ඉදිරිපත් වී ඇති විශ්වාසභංගයට පක්‍ෂව ඡන්දය පාවිච්චි නොකරන්නට ජනතා විමුක්ති පෙරමුණ තීරණය කර ඇතැයි එම පක්‍ෂ අභ්‍යන්තර ආරංචි මාර්ග වාර්තා කරයි.

අදාල විශ්වාස භංගය සඳහා ඡන්ද විමසීමක් පැවැත්වුවහොත් එම ඡන්ද විමසීම වර්ජනය කිරීම සඳහාද ඔවුන් තීරණය කර ඇති බව එම ආරංචි මාර්ග කියයි.

අගමැතිවරයා හෝ ආණ්ඩුවට එරෙහි විශ්වාංශ භංගයකදී එය ජයග‍්‍රහණය කරවීම සඳහා ඡන්ද 113ක් අවශ්‍ය වන අතර වර්ජනය කරන ඒවාද සැලකෙන්නේ විරුද්ද ඒවා ලෙසයි.

ජවිපෙ මේ දිනවල දේශපාලන වේදිකාවේ අගමැතිවරයාට බැණවදිමින් හුගේ පාලනය අසාර්ථක බවත්, ඔහුට අගමැති ධුරය දරන්නට අයිතියක් නැති බවත් කියමින් සිටිති.


මොස්කව් හා බැග්ඩෑඞ් අතර මිලිටරි සහයෝගිතාවය ඉහළ නංවමින් ත‍්‍රස්තවාදීන්ට එරෙහිව සටන් වැදීම සඳහා ඉරාක හමුදාවට අවශ්‍ය ලබා දීමට රුසියාව සූදානම් වන බව රුසියානු විදේශ අමාත්‍ය සර්ජි ලැව්රොව් පවසා ඇතැයි වාර්තා වේ.

මොස්කව් සංචාරයක නිරත වෙමින් සිටින ඉරාක අගමැති හෙයිදර් අල් අබාඩි හා රුසියානු ජනාධිපති ව්ලැදිමීර් පුටින් අතර සාකච්ඡවට පෙර මාධ්‍යවේදීන් වෙත අදහස් දක්වමින් ලැව්රොව් පවසා ඇත්තේ ISIS හා වෙනත් ත‍්‍රස්තවාදී සංවිධාන විසින් අත්පත් කරගෙන ඇති ප‍්‍රදේශ වලින් ඔවුන් පලවා හැරීම සඳහා අවශ්‍ය මිලිටරි බලය ඉරාක හමුදාව සතුව පැවතීමට වග බලා ගන්නා බවයි.

ඇතැම් රටවල් මෙන් නොව ඉරාකයට අවි ලබාදීමේදී ඉරාකය, සිරියාව හා ඊජිප්තුව ත‍්‍රස්තවාදයට එරෙහි අරගලයේ පෙරමුණේ සිටීම යන පදනමින් පූර්ව කොන්දේසි රහිතව එය ඉටුකිරීමට රුසියාව විසින් කටයුතු කරනු ඇති බව රුසියානු විදේශ අමාත්‍යවරයා පවසා තිබේ.

මේ අතර ඉරාක අගමැතිවරයා හමුවීමෙන් පසු අදහස් දැක්වූ රුසියානු ජනාධිපති ව්ලැදිමීර් පුටින් පවසා ඇත්තේ මැදපෙරදිග කලාපයේ රුසියාවේ ප‍්‍රධානතම සහකරුවා වන ඉරාකය සමග සිවිල්, මිලිටරි හා තාක්‍ෂණික සහයෝගිතාවය ඉහළ නැංවීම සමග ඩොලර් බිලියන ගණනක් වටිනා ව්‍යාපෘති ආරම්භ කරමින් ඇති බවයි.

පසුගිය දින කිහිපය තුළ ISIS සටන්කාමීන් විසින් සිරියානු හා ඉරාක රජයන් සතුව පැවති උපායමාර්ගිකව වැදගත් නගර හා ප‍්‍රදේශ ගණනාවක් අත්පත් කරගැනීමට සමත්වී ඇත.



වත්මන් ආණ්ඩුවට හා අගමැති රනිල් වික්‍රමසිංහ මහතා බලයෙන්පහ කිරීම සඳහා විපක්‍ෂ මන්ත‍්‍රීන් 112 දෙනෙකුගේ අත්සනින් යුතු විශ්වාසභංග යොජනාවක් පාර්ලිමේන්තු මහලේකම් ධම්මික දසනායක මහතාට බාර දී තිබේ.

ආණ්ඩුව බලයෙන් පහ කිරීම සඳහා විශ්වාස භංගයක් පාර්ලිමේන්තු මන්ත‍්‍රී 113ක් අනිවාර්යෙන්ම පක්‍ෂ විය යුතු අතර ආරංචි මාර්ග පවසන්නේ එම ප‍්‍රමාණය ඉත පහසුවෙන් සපුරාගත හැකි වනු ඇති බවයි.

සාමාන්‍යයෙන් විශ්වාස භංගයක් පිලිගැනීමට පාර්ලිමේන්තු මන්ත‍්‍රීවරුන් 20 දෙනෙකුගේ අත්සන් ප‍්‍රමාණවත්ය.

මෙම විශ්වාස භංගයට දැනට බන්ධනාගාරගතකර සිටින සන්ධාන මන්ත‍්‍රිවරුන්ගේ අත්සන් අතුලත් නැත.

මෙම විශ්වස භංගය භාරදෙන අවස්ථාවට විපක්‍ෂ නායක නිමල් සිරිපාලද සිල්වා මහතා ඇතුළු විපක්‍ෂ මන්ත‍්‍රිවරුන් ගණනාවක් සහභාගී වී සිටියහ.

විශ්වාස භංගය එල්ල වී ඇත්තේ මෙම චෝසනා පදනම් කරගෙනයි.

පාර්ලිමේන්තුවේ බහුතර මන්ත්‍රීන්ගේ කැමැත්ත නොවිමසා අගමැති ධුරයේ කටයුතු කිරීම
මහා පරිමාණ හා සුළු පරිමාණ ව්‍යාපෘති රැසක් අත්හිටුවීම හේතුවෙන් රැකියා කරමින් සිටි ලක්ෂ සංඛ්‍යාත පිරිසකගේ රැකියා අහිමි කිරීම
ශ්‍රී ලංකා පොලිසිය දේශපාලනීකරණය කිරීම
ජීවන වියදම් අර්බුධයක් උද්ගත කිරීම
ශ්‍රී ලංකාවේ පුරවැසියකු නොවන පුද්ගලයෙක් මහ බැංකු අධිපති කිරීම
භාණ්ඩාගාර බැඳුම්කර නිකුතුව මගින් මහ බැංකුවේ සිදුවූ දැවැන්ත මූල්‍ය වංචාවට වග කිව යුතු වීම
ජාත්‍යන්තර සබඳතා පළුදු වීම
පුද්ගලික අංශය අධෛර්යමත් වන අයුරින් රටේ මූල්‍ය ප්‍රතිපත්තිය ක්‍රියාත්මක කිරීම




පාර්ලිමේන්තු මන්ත්‍රී නඩරාජා රවිරාජ් ඝාතනය සඳහා යොදා ගෙන තිබෙන්නේ ශ්‍රී ලංකා යුද හමුදාවට අයත් ගිනි අවියක් බව පරීක්ෂණවලින් තහවුරු වී ඇතැයි පොලිසිය කොළඹ මහේස්ත්‍රාත් අධිකරණයට දැනුම් දුන්නේය.

පොලිසිය කළ ඉල්ලීමක් පිළිගත් අධිකරණය, එම ගිනි අවිය යුද හමුදාවෙන් පිටතට පැමිණියේ කෙසේදැයි සොයා බලා වාර්තාවක් ඉදිරිපත් කරන මෙන් ශ්‍රී ලංකා යුද හමුදාවට නියෝග කළේය.

ඝාතනය සඳහා යොදාගත් ත්‍රිරෝද රථය අත් අඩංගුවට ගෙන මේ වන විට පොලිසිය භාරයේ පවතින බවද රහස් පොලිසිය දැනුම් දුන්නේය.

ඒ පිළිබඳව කිහිප දෙනෙකුගෙන් ප්‍රශ්න කිරීමට අවශ්‍යව ඇති බැවින් ත්‍රිරෝද රථය තමන් භාරයේ තබාගැනීමට අවසර දෙන මෙන් රහස් පොලිසිය කළ ඉල්ලීමට අධිකරණය අවසර දුන්නේය.

රවිරාජ් ඝාතනය සිදු වූ අවස්ථාවේ තමන් හිටපු ආරක්ෂක ලේකම් ගෝඨාභය රාජපක්ෂ සමඟ යාපනයට ගොස් සිටි බව, දැනට අත්අඩංගුවේ පසුවන සැකකාර නාවික හමුදා සෙබළුන් ප්‍රකාශ කරයි.

එය තහවුරු කෙරෙන වාර්තා රත්මලාන ගුවන් ගමන් පාලක මැදිරියේ පවතින බවද ඔවුහු පවසති.

එහෙත් එම ප්‍රකාශය තහවුරු කළ හැකි ගුවන් ගමන් පිළිබඳ වාර්තා තමන් සතුව නොමැති බව ශ්‍රී ලංකා ගුවන් හමුදාව අධිකරණයට දැනුම් දුන්නේය.

අනතුරුව සැකකාර නාවික හමුදා සෙබළුන් පස් දෙනා ලබන 19 වැනි දින දක්වා රිමාන්ඩ් භාරයේ තැබීමට නියම කළ කොළඹ අතිරේක මහේස්ත්‍රාත් නිරෝෂා ප්‍රනාන්දු එදිනට පරීක්ෂණවල ප්‍රගතිය වාර්තා කරන මෙන් පොලිසියට නියෝග කළේය.



හිටපු ජනාධිපති මහින්ද රාජපක්‍ෂ මහතා බරපතල ලෙස විවේචනය කරමින් ‘මේ ගැනත් සිතන්න.. පක්ෂය රැක ගන්න’ නම් පොත් පිංච ශ‍්‍රී ලංකා නිදහස් පක්‍ෂ මාධ්‍ය ඒකකය නමින් මුද්‍රණය කරවා ඇත්තේ ඇමති එස්.බී. දිසානායක බව ශ‍්‍රිලනිප මහ ලේකම් අනුර ප‍්‍රියදර්ශණ යාපා මහතා සඳහන් කරයි.

පක්ෂ මූලස්ථානයට මෙම පොත බෙදා හරින ලෙස ලබාදී ඇත්තේ එස්.බී. දිසානායක ඇමතිවරයා විසින් යයිද කී මහ ලේකම්වරයා එය බෙදා හැරීම නතර කරන ලෙස තමන් දැනුම්දුන් බවද කියා සිටී.

මේ අතර පක්‍ෂයේ ප‍්‍රධාන තනතුරු වෙනස් වන්නේ යයි පලවන වාර්තා සම්බන්ධයෙන් අදහස් පල කරමින් මන්ත‍්‍රීවරයා කියා සිටියේ පක්ෂයේ සමගිය වෙනුවෙන් කටයුතු කරන තමන් ඇතුළු ප්‍රධාන නිලධාරීන් ඉවත් කිරීමේ අවශ්‍යතාවක් නැති බවයි.


ජනාධිපති මෛත‍්‍රීපාල සිරිසේන මහතා ශ‍්‍රිලනිප සභාපති ධූරයෙන් ඉවත්කිරීමට අහුමුළුවල සාකච්ජා කිරීමෙන් පලක් නැති බව වාරිමාර්ග අමාත්‍ය විජිත් විජයමුනි සොයිසා මහතා බිබිල නගරයේ දී පැවති ජනහමුවකදී කියා සිටියේය.

‘මෛත‍්‍රීපාල සිරිසේන මහතා ශ‍්‍රිලනිප සභාපති ධූරයෙන් ඉවත්කරනවා නම් ඒකට පක්ෂයේ මධ්‍යම කාරක සභාවට සහ සමස්ත ලංකා සභාවට හෝ විධායක සභාවට යෝජනාවක් ගෙන ආ යුතුයි. ඒත් පක්ෂ ව්‍යවස්ථාවට අනුව  පොතේ හැටියට එවැනි යෝජනවක් ගෙනල්ලා සභාපතිවරයා ඉවත් කරන්න බැහැ.  එහෙමනම් පක්ෂ ව්‍යවස්ථාව වෙනස්  කළ යුතුයි.

ශ‍්‍රිලනිප ව්‍යස්ථාවට අනුව ශ‍්‍රීලනිප හෝ සන්ධාන පාක්ෂිකයෙක් විධායක ජනාධිපති වුවහොත් ඔහු තමයි පක්ෂ සභාපති. ඒ නිසා ජනාධිපතිවරයා පක්ෂ සභාපති තනතුරෙන් කුමන ආකාරයකින්වත් ඉවත් කරන්න බැහැ’ යයිද ඒ මහතා පෙන්වා දුන්නේය.



තමන් මීලඟ දිනයේ කටඋත්තර දෙන්න එන්නේ දත්බෙහෙත් බුරුසුව සබන් ආදියද රැගෙන යයි පාර්ලිමේන්තු මන්ත‍්‍රී විමල් වීරවංශ මහතා පවසයි.

‘කිසිදු ජනවරමක් නැතිව ආණ්ඩුවක් වික‍්‍රමසිංහ මහතා කරගෙන යනවා. ජනාධිපතිත් නොදන්න අගමැතිගේ පැමිණිලි පමණක් භාරගන්න දඩයම් කොට්ඨාශයක් හදලා. සන්ධානයෙ නායකයන් හා මහින්ද මහතාට හිතවත් පුද්ගලයන් දඩයම් කිරීමයි ඒකෙන් කරන්නේ. ඒකට කටඋත්තර ගන්න කියලා එන්න කියනවා.  හිරේ දානවා.

මං නැවතත් කැඳෙවුවොත් කට උත්තර දෙන්න යන්නෙ දත් බෙහෙත්, බුරුසුව, සබන් කෑල්ල, පනාව, ඇදුම් දෙකක් තුනක් බෑග් එකක දමාගෙන’ යයිද ඔහු කියා සිටියේ කොළඹදී ඹධ්‍යවේදීන් අමතමිනි.



මහින්ද පිල්ලිය නැවතත් අළුගසා දමමින් නැඟිටිමින් සිටින බව ජවිපෙ නායක අනුර දිසානායක මහතා පවසයි.

ජවිපෙ ජනහමුවක් අමතමින් ඔහු කියා සිටියේ යහපාලන දින සියයෙන් පසු රට අස්ථාවර වී ඇති බවයි.

‘යහපාලන දින 100 න් රට අස්ථාවරයි. පාර්ලිමේන්තු අරාජිකයි.  අගමැතිට විශ්වාසභංගයක් ගේන්න සූදානම් වෙනවා.  මහින්ද පිල්ලිය අළුගසා නැගිටිමින් සිටිනවා.

හොරු දුෂිතයන්ට දඩුවම් දෙන්න  මැදිහත් වෙනවද කියලා ජනාධිපතිවරයාගෙන් අපි ඇහුවා.  මටත්  ඕනෑ දඩුවම් දෙන්න අඩුම තරමෙ නාමයෝජනාවත් නොදී ඉන්න කියලා මෛත‍්‍රී මහත්තයා කීවා. ඒත් දැන් සිදුවන්නේ ඒක නොවෙයි.  එයා දැන් හොරුන් දුෂිතයන් ඉන්න ශ‍්‍රී ලංකා නිදහස් පක්ෂයේ සභාපතිවරයා.

රනිල් එක්ක මෛත‍්‍රී එක්ක ජවිපෙ දීග ගිහින් යයි සමහරු මතයක් ගෙන  යන්න හදනවා. ඒක අතිශයින් වැරදි කතාවක්’ යයිද ඔහු එහිදී වැඩිදුරටත් කියා සිටියේය.




උතුරු පළාතේ ඇති බුදුපිළිම ගලවා දමමින් තිබුණද ඒවා නවතන්නට ආණ්ඩුවේ කටයුතු නොකරන බව බොදුබල සේනා සංවිධානයේ මහලේකම් පූජ්‍ය ගලගොඩඅත්තේ ඥානසාර හිමියෝ පවසති.

කොළඹදී පැවති මාධ්‍ය හමුවක් අමතමින් එහිමියෝ අදහස් පල කලේ මෙසේය.

‘ඇතැම් අන්තවාදී සංවිධානවලට  ඕනෑ  මේ රටේ බෞද්ධයන් විනාශ කර දමන්න.  රටේ කොතනකවත් අපේ බෞද්ධයන් වෙනුවෙන් හඩක් නගනවද?  නැහැ.  අන් ජාතීන්ට යම් ප‍්‍රශ්නයක් මතු වුණොත් ඒ ගැන මහ ලොකුවට කතා කරනවා.  කවුරුත් රටේ මේවාට හඩ නගන්නේ නැහැ.  අපි ඉදිරි මැතිවරණයේදී පක්ෂයක් හැටියට දේශපාලනයට එන්නේ මේවාට එරෙහිව හඩ නගන්නයි.

අපි මේ ආණ්ඩුවෙන් ඉල්ලනවා බෞද්ධයන් රැකගන්න ජාතියක් රැකගන්න කියලා. අද වෙනකොට උතුරේ බුදුපිළිම ඉවත් කරනවා. ආණ්ඩුව ඒවාට නිහඩයි. අපේ අහිංසක සිංහලයන්ට තමයි ඔවුන් පහර දෙන්නේ. හැබැයි අපි රට ජාතිය ආගම වෙනුවෙන් මේ රටේ කරන සටන ඔය යහපාලන ආණ්ඩුවට ක‍්‍රිස්තියානි අන්තවාදීන්ට මුස්ලිම්වරුන්ට නවත්තන්න බැහැ.  රට ජාතිය වෙන්නුවෙන් මැරෙන්න හරි අපි සටන් කරනවා’



අගමැති රනිල් වික‍්‍රමසිංහ මහතා ඇතුළු ඇමති මණ්ඩලය වගඋත්තරකරුවන් කරමින් පාර්ලිමේන්තු මන්ත‍්‍රී ජොන්ස්ටන් ප‍්‍රනාන්දු මහතා විසින් කෝටි 50ක වන්දියක් ඉල්ලා ශ්‍රේෂ්ඨාධිකරණයේ මූලික අයිතිවාසිකම් පෙත්සමක් ගොනු කර ඇත.

ඔහු පෙත්සමෙන් කියා සිටින්නේ සතොස ආයතනයෙන් රුපියල් ලක්ෂ 52ක බඩු ලබාගෙන එම මුදල් ගෙවීම පැහැර  හැරියේ යයි නීති විරෝධී ලෙස අත්අඩංගුවට තම කීර්ති නාමයට හානි කල බවයි.

පොලිස්පතිවරයා මූල්‍ය අපරාධ විමර්ශන අංශයේ ස්ථානාධිපති සජිත් රත්නායක හා නියෝජ්‍ය පොලිස්පති රවී වෛද්‍යාලංකාරද මෙම පෙත්සමෙන් වගඋත්තරකරුවන් කර ඇති අතර තමන් අත්අඩංගුවට ගැනීම නිසා සිය ව්‍යාපාර කටයුතු අවුල් වූ බවත් ව්‍යාපාර  ලෝකයේ අවමානයට ලක්වීමට සිදුවූ බවත් එහි දැක්වෙයි.

සතොස ආයතනයේ අදාල බිල්පත ගෙලවා තිබියදී තමන් අත්අඩංගුවට ගත් බවත් ඔහු එම පෙත්සමේ සඳහන් කර ඇත.



බි‍්‍රතාන්‍ය ජාතික ශිෂ්‍ය සංවිධානයේ විධායක කමිටුව විසින් ඊශ‍්‍රායල භාණ්ඩ වර්ජනය කිරීම සඳහා ඉල්ලමින් සම්මත කළ යෝජනාව ඊශ‍්‍රායල අගමැති බෙන්ජමින් නෙතන්යාහු විසින් හෙළාදැක ඇතැයි වාර්තා වේ.

පලස්තීනයෙන් ඈඳාගනු ලැබූ ප‍්‍රදේශ තුළ ඊශ‍්‍රායලයේ ක‍්‍රියාකාරකම් පිළිබඳව පීඩනයක් එල්ල කිරීම සඳහා ක‍්‍රියාකරන BDS ව්‍යාපාරය වෙත සහයෝගය පළ කරමින් බි‍්‍රතාන්‍ය ජාතික ශිෂ්‍ය සංවිධානය තුළ ගෙන ආ යෝජනාවට පක්‍ෂව ඡන්ද 19ක් හිමිවිය.

එයට එරෙහිව ඡන්ද 14ක් ලැබුණු අතර එක් නියෝජිතයකු ඡන්ද විමසීම සඳහා සහභාගී නොවීය.

ඊශ‍්‍රායල අගමැති බෙන්ජමින් නෙතන්යාහු පවසා ඇත්තේ ජාතික ශිෂ්‍ය සංවිධානය මෙම පියවර ගෙන ඇත්තේ ISIS සංවිධානයට එරෙහි සම්බාධක පැණවීමට අසමත්වී වසරක් වත් යන්නට පෙර බවයි.

ඊශ‍්‍රායලයට එරෙහිව සම්බාධක පැණවීමටත් ISIS සංවිධානයට එරෙහිව සම්බාධක නොපැණවීමත් විසින් BDS ව්‍යාපාරය පිළිබඳ සියල්ල පැහැදිලි වන බව ඔහුගේ අදහසයි.

ඊශ‍්‍රායලය හෙළා දැකීමත් හෙළා නොදැකීමත් විසින් ඔවුන් තමන්වම හෙළා දැක ඇතැයි නෙතන්යාහු පවසා තිබේ.

කැනේඩියානු විදේශ අමාත්‍ය රොබට් නිකොල්සන් හමුවෙමින් අගමැතිවරයා පවසා ඇත්තේ ඊශ‍්‍රායලය යනු අධ්‍යයන නිදහස, මාධ්‍ය නිදහස, මානව හිමිකම් සහිත ආදර්ශයට ගත යුතු ප‍්‍රජාතන්ත‍්‍රවාදී රාජ්‍යයක් බවයි.  2014දී ඊශ‍්‍රායලය විසින් ගාසා තීරයට එල්ල කළ ප‍්‍රහාරයෙන් පලස්තීන ජාතිකයින් 2000ක් පමණ මරණයට පත්විය.





සැප්තැම්බර් 11 සිදුවීමට සම්බන්ධ බවට චෝදනා ලැබූ ගුවන් කොල්ලකරුවන් 15 දෙනා පිළිබඳ තොරතුරු අනාවරණය වීම පණුවන් පිරි බඳුනක් විවර වීමක් විය හැකි බව ආචාර්ය කෙවින් බැරට් පවසා ඇතැයි වාර්තා වේ.

2001 සැප්තැම්බර් 11 දින ඇමරිකාවට එල්ලවූ ත‍්‍රස්ත ප‍්‍රහාරය පිළිබඳ පරීක්‍ෂණය සඳහා පත්කරනු ලැබූ විද්‍යාර්ථීන්ගේ මණ්ඩලයේ ආරම්භක සාමාජිකයකුද වූ බැරට් පවසා ඇත්තේ සිදුවීම පිළිබඳ වාර්තාවෙන් ඉවත් කරනු ලැබූ පිටු 28 තුළ මේ පිළිබඳ තොරතුරු අන්තර්ගත වන බවයි.

මෙම පිටු 28ක කොටස කියවීම මගින් සැප්තැම්බර් 11 සිදුවීම පිළිබඳ කෙනෙකුගේ දෘෂ්ටි දැක්ම සම්පූර්ණයෙන් වෙනස් වන බව එය දැක ඇති හිටපු සෙනෙට් සභික බොබ් ග‍්‍රැහැම්ද පැවසූ බව ඔහු දක්වා තිබේ.

2002දී කොංග‍්‍රස් මණ්ඩල කමිටුවක් විසින් සිදුකළ පරීක්‍ෂණ වාර්තාවේ වාරණය කළ පිටු 28 ප‍්‍රසිද්ධියට පත්කරන ලෙස පසුගියදා රිපබ්ලිකන් පාක්‍ෂික සෙනෙට් සභික ?න්ඞ් පෝල්ද පවසන ලදී.

ආචාර්ය කෙවින් බැරට් පවසන්නේ මෙම කොටස තුළ ඇති තොරතුරු මගින් ගුවන්යානා කොල්ලකරුවන් සවුදි රජය විසින් අනුග‍්‍රහය දැක්වූවන් බව හෙළිවන බවයි.

ඔවුන්ගේ පසුබිම පිළිබඳ වැඩිදුර පරීක්‍ෂණයක් මගින් එම පුද්ගලයන් FBI ආයතනය සඳහා ඔත්තුකරුවන් ලෙස සේවය කළ පුද්ගලයින් බවත් ඔවුන් ඇමරිකාවේ පෙන්සකෝලා නාවික ගුවන් කඳවුර තුළ පුහුණුව ලැබූවන් බවත් හෙළිවනු ඇති බව බැරට් පවසා තිබේ.





සමාජ ජාල හා වෙබ් අඩවි හරහා සිදු කරන මඩ ප‍්‍රචාර නතර කරන ලෙසත් ඒවා සිදුකරන හොරුන් අල්ලන ලෙසත් ඉල්ලමින් එක්සත් ජාතික පක්‍ෂය මිරිහාන පොලීසියට පැමණිලි කර තිබේ.

පදනමකින් තොරව විවිද පුද්ගලයන්ට එරෙහි අසත්‍ය ප‍්‍රචාර සිදු කරන බවත් විශේෂයෙන්ම තම රජයේ මැති ඇමතිවරුන්ගේ පෞද්ගලික ජීවිත සම්බන්ධ කර ගනිමින් සංවිධානාත්මක සිදුවන  මඩ ප‍්‍රචාර සම්බන්ධවත් මෙහිදී අවධාරණයකර ඇත.

ඒ අකාරයෙන් මඩ ප‍්‍රචාර ගෙන යන වෙඞ් අඩවි සහ ෆේස්බුක් ගිණුම් කිහිපයක් දැනටමත් හදුනාගෙන ඇති බව පැමිණිල්ලේ සදහන්ය.

අන්තර්ජාලය ඔස්සේ රජය විවේචනය කිරීම කිසිදු ගැටලූවක් නොවන බවද එම පක්ෂය සදහන් කරයි.




හිටපු ජනාධිපති මහින්ද රාජපක්‍ෂ මහතා වෙඩි තබන බව තමන් දුටු බව ජනාධිපති මෛත‍්‍රීපාල සිරිසේන මහතා ඇසින් දුටු බව තමන් හා පැවසු බව පශු නියෝජ්‍ය ඇමති රන්ජන් රාමනායක මහතා පවසයි.

ගුවන් විදුලි නාලිකාවක් හා නියෝජ්‍ය ඇමතිවරයා අදහස් පල කලේ මෙසේය.





බලශක්තිය සුරැකීම සඳහා ජනතාව අතර ප‍්‍රවාහන මාධ්‍යයක් ලෙස පා පැදිය ජනප‍්‍රිය කරවීමේ වැඩ පිළිවෙළක් ආරම්භ කරන බව විදුලිබල හා බලශක්ති අමාත්‍ය පාඨලී චමිපික රණවක මහතා පවසයි.

කොළඹදී මාධ්‍ය හමුවක් අමකමින් ඔහු පවසා සිටියේ එම වැඩපිලිවෙලේ පළමු අදියර ලෙස සංවිධානය  කරන ප‍්‍රදර්ශනාත්මක පාපැදි ධාවන තරගයක් ශ‍්‍රී ජයවර්ධනපුර කිඹුලාවල මංසන්ධියේ සිට කොළඹ  7 නිදහස් චතුරස‍්‍ර දක්වා අනිද්දා පෙරවරුවේ පැවැත්වෙන බවයි.

ඇමති රණවක මහතා තව දුරටත් පෙන්වා දෙන්නේ පාපැදි භාවිතය ශරීර සෞඛ්‍යයට  මෙන්ම ආර්ථිකයට හා පරිසරයට ද හිතකර බවයි. ජනතාව පාපැදි භාවිතයට යොමු කිරීම සඳහා නවීන පන්නයට සැකසූ පාපැදි හදුන්වාදීම මෙන්ම පා පැදි ධාවන මංතීරු ඉදිකිරීම ට ද කටයුතු කරන බවත් ඇමතිවරයා ප‍්‍රකාශ කරයි.




රාජිත සේනාරත්නට හා චම්පික රණවකට ශ‍්‍රිලනිපයේ බලය ගන්නට ඉඩ දිය නොහැකි යයි විපක්‍ෂ නායක නිමල් සිරිපාලද සිල්වා මහතා පවසා ඇත.

ඔහු මෙසේ පවසා ඇත්තේ විපක්‍ෂ නායක නිල නිවසේ ඊයේ දිනයේ පැවති විශේෂ හමුවකදීය.






ශ්‍රී ලංකා නිදහස් පක්ෂයේ සහ එක්සත් ජනතා නිදහස් සන්ධානයේ ප්‍රබල තනතුරු කිහිපයක වෙනසක් අද හෙටම සිදුවීමට නියමිත බව දේශපාලන ආරංචි මාර්ගවලින් වාර්තා වේ.

ශ්‍රී ලංකා නිදහස් පක්ෂයේ මහ ලේකම් අනුර ප්‍රියදර්ශන යාපා මහතා වෙනුවට ජනක බණ්ඩාර තෙන්නකෝන් මහතාත්, එක්සත් ජනතා නිදහස් සන්ධානයේ මහ ලේකම් සුසිල් ප්‍රේම්ජයන්ත් මහතා වෙනුවට එස්.බී. දිසානායක මහතාත්, ශ්‍රී ලංකා නිදහස් පක්ෂයේ ජාතික සංවිධායක සුසිල් ප්‍රේම්ජයන්ත් මහතා වෙනුවට ‍ෙදාස්තර රාජිත සේනාරත්න මහතාත් ඉදිරි දින කිහිපය තුළ පත් කිරීමට නියමිත බව මේ දේශපාලන ආරංචි මාර්ගවලින් වැඩිදුරටත් වාර්තා වේ.

ශ්‍රී ලංකා නිදහස් පක්ෂයේ සභාපති එක්සත් ජනතා නිදහස් සන්ධානයේ සභාපති, ජනාධිපති මෛත්‍රිපාල සිරිසේන මහතාගේ උපදෙස් අනුව ක්‍රියා නොකිරීම හා හිටපු ජනාධිපති මහින්ද රාජපක්ෂ මහතාට පක්ෂපාතී වන ආකාරයෙන් කටයුතු කිරීම නිසා මෙම වෙනස් කිරීම් සිදු කිරීමට යන බව වාර්තා වේ.

ඒ අනුව එක්සත් ජනතා නිදහස් සන්ධානයේ මධ්‍යම කාරක සභාවට අලුත් සාමාජිකයන් කිහිපදෙනකු ජනාධිපති මෛත්‍රිපාල සිරිසේන මහතා විසින් ඉදිරියේදී පත් කිරීමටද නියමිතය. ශ්‍රීල.නි.ප.යේ ව්‍යවස්ථාවට අනුව පක්ෂ නායකයාට මධ්‍යම කාරක සභාවට සාමාජිකයන් 25 දෙනකු බඳවා ගැනීමට බලය තිබේ.




තුර්කි බුද්ධි අංශ විසින් සිරියානු කැරලිකරුවන්ට යැවීම සඳහා සූදානම් කළ අවි තොගයක් අනාවරණය වීම පිළිබඳව වාර්තා කළ කම්හරියේ පුවත්පත් කතෘවරයාට තුර්කි ජනාධිපති රෙසෙප් ටායිප් එර්ඩෝගන් විසින් ප‍්‍රසිද්ධියේ තර්ජනය කර ඇතැයි වාර්තා වේ.

තුර්කියේ ජාතික බුද්ධි තොරතුරු සංවිධානයට එරෙහිව සිදුකළ මෙම නීතිවිරෝධී මෙහෙයුම එක් අයුරකින් ඔත්තු බැලීමේ අපරාධයක් බවත් කම්හරියේ පුවත්පතද එයට සම්බන්ධ බවත් එර්ඩෝගන් චෝදනා කර තිබේ.

තුර්කි ජනාධිපතිවරයා පවසා ඇත්තේ මෙම වාර්තාව ලියූ පුවත්පතේ ප‍්‍රධාන සංස්කාරක කෑන් ඩන්ඩර්ට නිසි දඬුවම් ලබාදෙන බවයි.

තමන් මෙම සිදුවීම ලෙහෙසියෙන් අතනොහරින බවද එර්ඩෝගන් පවසා ඇත.  කම්හරියේ පුවත් වෙබ් අඩවිය තුළ පළ කළ වීඩියෝවකින් තුර්කි පොලිස් නිලධාරීන් විසින් අවි පැටවූ ට‍්‍රක් රථ කිහිපයක් පරීක්‍ෂා කරනු දැක්වෙන අතර එම ට‍්‍රක් රථ තුර්කි බුද්ධි අංශයට අයත් බව දක්නට හැකිය.

පුවත්පත විසින් මෙම වීඩියෝව 2014 ජනවාරි 19 දින රූපගත කරන ලද්දක් ලෙස දක්වා ඇති අතර මෙම ට‍්‍රක් රථ තුළ සිරියානු කැරලිකරුවන්ට යැවීම සඳහා සකස් කළ අවි හා උණ්ඩ ඇති බව දක්වා තිබේ.

තුර්කි ජනාධිපතිවරයා පවසන්නේ මෙම අවි සිරියාවේ සේවය කරන තුර්කි ජාතිකයින්ට යැවීම සඳහා සූදානම් කළ ඒවා බවයි.

මෙවැනි වාර්තා මගින් සිදුකරන්නේ තුර්කියේ කීර්ති නාමයට කැළලක් එක්කිරීම බව ඔහුගේ අදහසයි.



ශ‍්‍රී ලංකාවේ ජනයාගේ ප්‍රජාතන්ත්‍රවාදී අයිතීන් ආරක්‍ෂා කරමින් සාමය හා සංහිඳියාව ගොඩනැඟීමට රජය ගෙන ඇති ක්‍රියාමාර්ග සම්බන්ධයෙන් එක්සත් ජාතීන්ගේ මහලේකම් බැංකි මුන් ප්‍රසාදය පළ කරයි.

මහ ලේකම්වරයා මෙසේ ප‍්‍රසාදය පල කර ඇත්තේ ඊයේ පස්වරුයේ ජනාධිපති මෛත‍්‍රීපාල සිරිසේන වෙත දුරකතන ඇමතුමක් දෙමිනි.

ජනාධිපති මෛත‍්‍රීපාල සිරිසේන විසින් සියලු ජනයා අතර සංහිඳියාව ගොඩනැගීමට කර ඇති කැපවීම ගැනද ඔහු විසින් ප‍්‍රසංශා කර ඇත.





තමන් බෝධි පුජාවලට එද්දීත් මෙතරම් සෙනඟ එන්නේ නම් දේශපාලන වේදිකාවට නැග්ගොත් කොතරම් සෙනඟ ඒවිදැයි හිටපු ජනාධිපති මහින්ද ආරඵක්‍ෂ මහතා අසා සිටියේය.

ඔහු මෙසේ අසා සිටියේ ගාල්ල හිනිදුම පනංගල ප්‍රදේශයේ පැවැති බෝධි පූජාවක් අවසානයේ මාධ්‍ය අමතමිනි.




මහින්ද රාජපක්‍ෂ සහ සෝමවංශ අමරසිංහ යනු ශ‍්‍රී ලංකා ඉතිහාසය වෙනස් කිරීමට සුවිශේෂී දායකත්වයක් ලබාදුන් දේශපාලන නායකයින් දෙපළක් බවට විවාදයක් නැත. මෑත කාලීනව ශ‍්‍රී ලංකා ඉතිහාසය තුළ දීර්ඝ කාලීනව සමාජ දේහය මත ඇති කරන ලද බලපෑමට සාපේක්‍ෂව, එම දෙපළ දෙවැනි වන්නේ රෝහණ විජේවීරයන්ට පමණි.  අද එම දෙපළම වේදිකාවන් දෙකක සිට නැවත වටයකින් ඉතිහාසයේ විනිශ්චයට මුහුණ දෙමින් ඇත. එදා 2009 දී මහින්ද රාජපක්‍ෂ නමැති සේනාධිනායකයා ගෝඨාභය රාජපක්‍ෂලා සහ සරත් ෆොන්සේකලා වැනි සුවිශේෂී හමුදා නායකයින්ගේ දායකත්වයෙන් නන්දිකඩාල් කළපුව අසල දී අවසන් කරන්නේ රෝහණ විජේවීරයන් සිරිමාවෝ බණ්ඩාරනායක මැතිණිය සමග එක්ව 1987 දී පිටකොටුවෙන් ආරම්භ කළ බෙදුම්වාදී විරෝධී යුද්ධය බව අප මීට පෙර පෙන්වාදී ඇත. විජේවීරයන්ගේ උපාය මාර්ගික පදනම මත නිවැරදිව සිටගනිමින් යුද්ධය අවසන් කිරීම සදහා අවශ්‍ය ජනවරම 2005 දී නිර්මාණය කිරීම සදහා තීරණාත්මක උපාය මාර්ගික දායකත්වය සැපවූයේ සෝමවංශ අමරසිංහයන් විසිනි. ඒ අනුව එදා මහින්ද රාජපක්‍ෂට සහ සෝමවංශ අමරසිංහයන්ට එක්ව වැඩ කිරීමට බලකරන්නේ විජේවීරයන් විසින් බව පිළිගැනීමට සිදුවේ.

80 දශකයේ දී වාමාංශික පක්‍ෂ විසින් බෙදුම්වාදී යුද්ධය විමුක්ති අරගලයක් ලෙස නිර්වචනය කරද්දී රෝහණ විජේවීරයන් විසින් කොටි සංවිධානය හඳුන්වනු ලැබුයේ අධිරාජ්‍යවාදී කුලී හමුදාවක් ලෙසය. ඔහු එදා එවැනි බරපතල චෝදනාවක් එල්ල කරන්නේ බෙදුම්වාදී යුද්ධයේ උපාය මාර්ගික

ප‍්‍රවේශය පිළිබදව ගැඹුරු අවබෝධයක් ඔහුට තිබුණ නිසාය. ඔහු 1985 දී තම පක්‍ෂයට එම අවබෝධය ලබාදීම සදහා ‘දෙමළ ඊළාම් අරගලයට විසඳුම කුමක්ද?’ යනුවෙන් ශාස්ත‍්‍රීය නිබන්ධනයක් ඉදිරිපත් කළේය. අද වනතුරු සෝමවංශ අමරසිංහයන් හෝ ජනතා විමුක්ති පෙරමුණ විජේවීරයන්ගේ විග‍්‍රහයන් ප‍්‍රතික්‍ෂ්පකොට නැත.

රෝහණ විජේවීරයන් තමාගේ ඒ උපාය මාර්ගික දැක්ම මත පිහිටා තෝරන ලද දේශපාලන ක‍්‍රියාමාර්ග තුළ තමා ඇතුළු තම පක්‍ෂයේ සාමාජිකයින් දස දහස් ගණනකගේ ජීවිත පරිත්‍යාග කළේය. ‘අධිරාජ්‍ය විරෝධී අරගලය තුළින් සමාජවාදයට’ යනුවෙන් ඔහු විසින් ඉදිරිපත් කළ මහා උපාය මාර්ගය තුළ ඒ සියලූ පරිත්‍යාග සාධාරණීකරණය කෙරිණි. එහිදී අධිරාජ්‍යවාදීන්ගේ තීරණාත්මක සටන් බිම හෙවත් දේශපාලන අධිරාජ්‍යවාදයේ මහා සටන් බිම බෙදුම්වාදය බව අවිවාදයෙන් පිළිගැනුණි. ඒ අනුව එදා 2005-2006 කාලයේදී මහින්ද රාජපක්‍ෂ ආණ්ඩුව අධිරාජ්‍ය විරෝධී අරගලයේ සටන් සගයා බවට පත්කර ගැනීමට සෝමවංශයන් ගත් උත්සාහය ජ.වි.පෙ මහා උපාය මාර්ගයට අනුකූලවේ.  නමුත් ඒ සටන අතරමගදී අද සෝමවංශයන් කියන ආයුබෝවන් කීමට නොදන්නා සහ පන්සිල් රකින එහෙත් ප‍්‍රසිද්ධියේ පන්සිල් ගැනීමට බිය පිරිස් විසින් පීලි පන්න වන ලද බව සෝමවංශයන්  පිළිගනියි. 2006 දී පක්‍ෂය භාග තීන්දුවක් ගත්තා යයි සරල වචනයෙන් ඔහු කීමට උත්සාහ කරන්නේ එදා සිදු කළ උපාය මාර්ගික වරද පිළිබදවය.

නමුත් එම වරද නිවැරැුදි කිරීම සදහා ඔහු ප‍්‍රබල මැදිහත්වීමක් කරන්නේ නැත. ෙඓතිහාසිකව යම් දේශපාලන පක්‍ෂයක් උපාය මාර්ගිකව පීලි පනින්නේ නම් ඒ පක්‍ෂය ඒ වෙනස මත දෙකඩ වීම න්‍යායාත්මකව තර්කානුකූලව පිළිගත හැකි තත්වයකි. උපාය මාර්ගික වරදක් බහුතරය කැමතිවූ පමණින් කිසිසේත්ම නිවැරැදි වන්නේ නැත. උපක‍්‍රමික වරදකදී බහුතර කැමැත්ත මත තේරීම් සිදු කිරීම යම් පමණකට පිළිගත හැකි තත්වයකි. එහෙත් ඒ උපාය මාර්ගික වරද එනම් මහින්ද රාජපක්‍ෂයන් සමග කැදවාගත් අධිරාජ්‍යවිරෝධී සටන අතරමගදී අත්හැරීම නිවැරැදි කිරීම සදහා සෝමවංශ අමරසිංහයන් බරපතල මැදිහත්වීමක් සිදු කළේ නැත. එදා ඔහුට පක්‍ෂය තුළ තිබූ කේවල් කිරීමේ බලය මත තද ස්ථාවරයක සිට තීන්දු තීරණ නැවත සලකා බැලිය යුතු බවට දැඩි බලපෑමක් සිදු කළ හැකිව තිබුණි. එදා නිසි අවස්ථාවේදී එම බලපෑම කළා නම් ඔහුට අද තමා ආදරය කළ පක්ෂයෙන් එළියට බැසීමට සිදුවන්නේ නැත. එදා එම නිවැරැදි කිරීම සදහා අවශ්‍ය වූයේ වරද නිවැරැදි නොවන්නේ නම් පක්‍ෂයෙන් ඉවත්ව යන බවට ‘තර්ජනය’ කිරිම පමණි.

උපාය මාර්ගික තීන්දුවක ප‍්‍රතිඵලදායකත්වය සෑම විටම කාලයට සාපේක්‍ෂවේ. එදා වසර 9කට පෙර කළ යුතුව තිබූ දේ අද කිරීමෙන් අපේක්‍ෂිත ප‍්‍රතිථල ලබාගත නොහැකි බව වෙනකාටත් වඩා හොදින් සෝමවංශ අමරසිංහයන් දන්නා බවට සැකයක් නැත. එම වරදට පක්‍ෂය විශාල වන්දියක් ගෙවා ඇති බව ඔහු වක‍්‍රව පිළිගනියි. නමුත් ඔහු ස්වයං විවේචනාත්මකව තම වරද විග‍්‍රහකොට පිළිගැනීමට නිහතමානී නැත. පක්‍ෂය ආයුබෝවන් කීමට දන්නේ නැතැයි ඔහු දාර්ශනිකව පැහැදිළි කිරීමට උත්සාහ කරන්නේ විජේවීරයන් පක්‍ෂය තුළ ගොඩනැගූ ජාතිකවාදී දේශපේ‍්‍රමී සංස්කෘතියෙන් බැහැරවීම බව පිළිගත හැක. ඔහු සෘජුව නොකියන්නේ ඒ සංස්කෘතික බැහැරවීම පක්‍ෂය තුළට රිංගූ ඔත්තුකරුවන් විසින් අති දක්‍ෂ ලෙස භාවිතා කොට පක්‍ෂය උපාය මාර්ගිකව පීලි පැන්නවූ බවය. පක්‍ෂය තුළ යම් පිරිස් මුදල්වලට වැඩ කළ බවටද ඔහු චෝදනා කරයි. එහෙත් සත්‍යය අමුවට පිලිගැනීමට ඔහුට ආත්ම ශක්තියක් නැත. එය ඔහුගේ දුර්වලකමට වඩා ඔහු පක්‍ෂය තුළ පවත්වාගෙන ගිය සදාචාරාත්මක දිවිපැවැත්ම තුළින් පැන නගින තත්වයක් ලෙස නිර්වචනය කිරීම වඩා සාධාරණ වේ.

එදා 2006 දී රෝහණ විජේවීරයන්ගේ උපාය මාර්ගික තේරීම සහ පොදු මහජන මතයට පිටුපාමින් බෙදුම්වාදී විරෝධී යුද මෙහෙයුමට ජ.වි.පෙ විසින් තම පස්ස හරවන විට සෝමවංශයන් ඊනියා බහුතර මතයට යට විය. නමුත් ඊට එරෙහිව අරගලකොට පක්‍ෂයෙන් එළියට බැසීමට විමල් වීරවංශ වැන්නවුන් කටයුතු කළේය. ඇත්ත වශයෙන්ම සිදු වූයේ එදා පක්‍ෂය බරපතල උපාය මාර්ගික වරදක් සිදු කරන තත්වයට තල්ලූ කළ පිරිස් විසින්ම ඒ මත පැන නැගුණු අභ්‍යන්තර ගැටුම් යොදා ගනිමින් තෝරාගත් පුද්ගලයන් පිරිසක් පක්‍ෂයෙන් නෙරපා හැරීමය. එසේ කළේ පක්‍ෂය තුළ ජාතිකවාදී බලවේග ශක්තිමත් වී නැවත පක්‍ෂය පීල්ල මතට ගනු ඇතැයි යන ඔවුන් දකින ‘අනතුර’ අවම කරගැනීම සදහායි. එම වැරදි නිවැරැදි කරනවා වෙනුවට සෝමවංශයන් ඒ කුමන්ත‍්‍රණවලටම ගොදුරුවීම බරපතලම ඛේදවාචකයක් ලෙස හදුනාගත හැක.

එදා අනුර දිසානායක විසින් මුවහත් තබා අතට දෙන කඩුවෙන් විමල් වීරවංශයන්ගේ බෙල්ල කපන්නේ සෝමවංශයන් විසින්මය. ඒ සැලසුමේ කූඨප‍්‍රාප්තිය අනුර දිසානායක පක්‍ෂයේ නායකයා බවට පත්වීමය. එතැන් පටන්  නව නායකයා විසින් ජ.වි.පෙ එක්සත් ජාතික පක්‍ෂයේ වලිගයක් හෙවත් උපාංගයක් බවට පත්කොට රනිල් වික‍්‍රමසිංහ මහතා බලයට ගෙන ඒමේ න්‍යාය පත‍්‍රයක් ක‍්‍රියාත්මක කළ බව සෝමවංශ අමරසිංහයන්ට රහසක් විය නොහැක. කෙසේ නමුත් ඔහු දැන් ප‍්‍රායෝගිකව ක‍්‍රියාවෙන් ඊට ප‍්‍රතිචාර දක්වා ඇත. ඔහු එම ප‍්‍රතිචාරය ඒ ආකාරයෙන් නොදක්වා වසර 9ක් තිස්සේ අභ්‍යන්තරිකව ප‍්‍රතිචාර දැක්වූ ආකාරයට අසරණව සිටියා නම් අනුර දිසානායකගේ ගමන කෙළවර වන්නේ ඉල්මහ සමරුවට ප‍්‍රධාන අමුත්තා ලෙස රනිල් වික‍්‍රමසිංහට ආරාධනා කිරීමෙන් විය හැක. ඊට පෙර සමහරවිට හසලක විරුවාගේ පමණක් නොව කොබ්බෑකඩුව සෙනවියාගේද ස්මාරක ඉවත් කිරීමේ උත්සවවලට ද ඔවුන් සහභාගීවනු ඇත.

දැන් අනුර දිසානායක විසින් පක්‍ෂය රැගෙන යන ‘අධිරාජ්‍ය ගැති’ ගමනට අභියෝග කරමින් සෝමවංශ අමරසිංහයන් ස්වේච්ඡවෙන් එළියට බැස ඇත. එසේම සෝමවංශ අමරසිංහයන්ගේ අපේක්‍ෂාවන් වලින් භාගයක් පමණක් ඉටු කළ මහින්ද රාජපක්‍ෂයන්ද අධිරාජ්‍යවාදී බලවේගවල මෙහෙයුමක් තුළ මහජනයා විසින් සිහසුනෙන් බස්සවා ඇත. දෙදෙනාම දැන් තම අතීත වගකීම් ඉටු කළ ප‍්‍රමාණය සහ ගුණය මත ඉතිහාසයේ විනිශ්චය අභිමුවට පැමිණ ඇත. ඊට සාපේක්‍ෂව රට ඉදිරියේ පවතින අභියෝගද පශ්චාත් 2002 අවධියට සමාන ආකාරයට පෙළ ගැසී ඇත. ඒ අනුව ඒ දෙපළම අද ඉතිහාසයේ පරීක්‍ෂාවට මුහුණ දෙන්නේ පූර්ව 2005 අවධියේ පය තබාගෙන බව පැහැදිලිව තේරුම් ගත හැක. අනාගත අභියෝග ඉදිරියේ මහින්ද රාජපක්‍ෂයන් තම අතීතය දෙස ස්වයං විවේචනාත්මකව බැලීමට තරම් නිහතමානී වී ඇතත් සෝමවංශ අමරසිංහයන් තවමත් ඒ ගුණය වර්ධනය කර ගැනීමට සමත් වී නැත. වැරදි නිවරැුදි කර ගනිමින් තමාටත් රටටත් සාධාරණය ඉටුකිරීමට ඔවුන් දෙපළට ඉතිහාසය නැවත අවස්ථාවක් ලබා දෙන්නේ ඒ ගූණය දිනෙන් දින වර්ධනය කරගතහොත් පමණි.

ඔවුන් දෙපළ වෙත ඉතිහාසය විසින් ඉදිරිපත් කරන ඇගයීම් සහ චෝදනාවල සමානකම් මෙන්ම වෙනස්කම්ද ඇත. නමුත් වසර 30ක යුද්ධය අවසන් කිරීමේ සේනාධිනායකයා වීමේ ගෞරවය නිසා මහින්ද රාජපක්‍ෂයන් ඇගයීම් ලයිස්තුවේ ඉහළින්ම සිටී. සෝමවංශ අමරසිංහයන් රෝහණ විජේවීර සමයේදී 1988 සිටම නිශ්චිත තීන්දු ගත යුතු තීරණාත්මක අවස්ථාවල නිහඬව සිටීම හෝ තීන්දු නොගෙන සිටීම හෝ උපාය මාර්ගයට පිටුපා ඊනියා බහුතරයේ පැත්ත ගැනීම නිසා ඉතිහාසයේ සාක්‍ෂිකාරයකු මෙන්ම වැරදිකාරයෙකු බවටද පත් වී සිටියි. සමාව ඉල්ලා සිටීම සදහා ඔහු සතුව නිදහසට කාරණා දෙකක් ඇත. පළමුවැන්න එදා 2005 ෙඓතිහාසික ජනවරම නිර්මාණය කිරීම සදහා ඔහු ඉටු කළ තීරණාත්මක භූමිකාවයි. දෙවැන්න අනුර දිසානායක විසින් පක්‍ෂය තීරණාත්මකව අවසන් කරීම සදහා එය රැගෙන යන ගමනට අභියෝගකොට එළියට බැසීමය. පහළ මට්ටමේ සාමාජිකයන් අතර තම සදාචාර බලය රැකගැනීම සදහා ඉතා අසරණ ලෙස සහ පැටළිලි සහගත ලෙස විවිධ විග‍්‍රහ ඉදිරිපත් කළ ඔහු අනුර දිසානායක පක්‍ෂය රැගෙන යන ගමනට අභියෝග කරන බව පැහැදිලි සත්‍යයකි. සෝමවංශයන්ට අවලාද නැගීමෙන් ඒ න්‍යාය යටපත් කළ නොහැක.

මහින්ද රාජපක්‍ෂයන් ලෝකයේ බලවත්ම කුලී හමුදාවක් පරාජය කිරීම පිළිබදව ඉතිහාසයේ අධිකරණය අභිමුව බලවත් ගෞරවය ලක් වූවත් ඉන් පසුව එම ජයග‍්‍රහණවලට පයින් ගැසීම පිළිබදව උදහසට ලක්වී ඇත. ප‍්‍රබල සටන් බිමක් අධිරාජ්‍යවාදීන්ට අහිමි කිරීමෙන් පසුව අධිරාජ්‍යවිරෝධී අරගලයේ ඉතිරි කොටස වන බෙදුම්වාදය දේශපාලන වශයෙන් පරාජය කිරීම සහ ආර්ථික සහ සංස්කෘතික තලයේ අධිරාජ්‍යවාදී න්‍යායපත‍්‍ර වලට එරෙහිව  යුද්ධ ප‍්‍රකාශ කිරීමට ක‍්‍රියා නොකිරීමේ වරදට මහින්ද රාජපක්‍ෂයන් වරදකරු වී ඇත. එහෙත් මහින්ද රාජපක්‍ෂයන් අතින් එම වරද සිදු වීමට ප‍්‍රධාන වශයෙන් බලපෑවේ සෝමවංශයන් විසින් භාග තීරණයක් ගැනීම හෙවත් සටන අතරමැද නවතා පැනයාම නිසා බවටද ඉතිහාසයේ අධිකරණය ඉදිරියේ සාක්‍ෂි  ඕනෑ තරම් ඉදිරිපත් වී ඇත. කෙසේ වෙතත් ඉතිහාසයේ අධිකරණය මේ දෙපළ පිළිබදව අවසන් තීන්දුව දීම සදහා මහජන ජූරිය කැදවන බවට කිසිදු සැකයක් නැත. එම දිනය වැඩි ඈතක නොවේ. බෙහෝවිට එය අගෝස්තු – සැප්තැම්බර් කාලයේදී උදාවිය හැක.

මහජන ජූරිය පැත්තෙන් ගත් විට ඔවුන් අද මුහුණ දෙමින් සිටින්නේ ඉහත සදහන් කළ ආකාරයට එම දෙපළ එක්ව රට වෙනුවෙන් තීරණාත්මක තීන්දු ගන්නා ලද යුගයේ පැවති තත්වයන්ටමය. එනම් 2002 දී රනිල් වික‍්‍රමසිංහ මහතා විසින් පාවා දීමේ සටන් විරාම ගිවිසුම අත්සන් කළ යුගයේදී පැවති තත්වයන්ටය.

එම නිසා එම දෙපළටම මහජන ජූරියේ අනුකම්පාව ලබාගත හැක්කේ 2005 සිට නැවත පටන් ගන්නා බවට ස්ථීරසාර ප‍්‍රතිඥාවක් ලබාදීම තුළින් පමණි. දැන් ඉතිහාසය මුහුණ දී තිබෙන්නේ තම ගමන අවසන්වීමේ අභියෝගයටය. රනිල් වික‍්‍රමසිංහ මහතාට 2002 සිට නැවත පටන් ගැනීමට අවස්ථාව ලැබුණහොත් ඒ ඉතිහාසයේ අවසානය බවට සැකයක් නැත. එයට හේතුව ඔහු මෙවර 2002 ගමන නැවත ආරම්භ කළ පසුව ඔහු කැමති වූවත් අකමැති වූවත් ඒ ගමන ආපසු හැරවීමට අධිරාජ්‍යවාදීන් ඉඩ නොදීමයි. දැන් අප දකින්නේ ඉතිහාසයේ අධිකරණය එක් ඇසකින් මහජන ජූරිය දෙසත් අනෙක් ඇසින් මහින්ද රාජපක්‍ෂ සහ සෝමවංශ අමරසිංහ දෙපළ දෙස බලා සිටින තත්වයකි. කවුරු කාට සාධාරණය ඉටුකරනු ඇත්ද?

වෛද්‍ය කේ. එම්. වසන්ත බණ්ඩාර
මහ ලේකම්,
දේශහිතෛෂී ජාතික ව්‍යාපාරය





පාසල්, රෝහල්, රජයේ ආයතන සහ පොදු ප‍්‍රවාහන සේවාවන්හිදී ඉස්ලාමික මුහුණු ආවරණ පැළඳීම තහනම් කරන නීතියක් ගෙන ඒමට නෙදර්ලන්ත කැබිනට් මණ්ඩලයේ එකගතාවය පළවී ඇතැයි වාර්තා වේ.

නෙදර්ලන්ත අගමැති මාක් රූට් පවසා ඇත්තේ මෙමගින් වීදිවල බුර්කාව හෝ නිකාබය පැළඳීමට බාධාවක් නොවන බවයි.

නීතියෙන් පියවර ගනු ලැබුවේ මුහුණු දැකීම අවශ්‍ය වන හෝ ආරක්‍ෂක හේතූන් මත එය සිදුකළ යුතු නිශ්චිත ස්ථානවලදී මුහුණු ආවරණ පැළඳීම වැළැක්වීමට බව ඔහු අවධාරණය කර තිබේ.

තමන් කැමති ඇඳුම් ඇඳීමට පුද්ගලයින් සතු අයිතිය හා අන්‍යොන්‍ය සහ හඳුනාගත හැකි සන්නිවේදනයේ ඇති වැදගත්කම අතර සමතුලිතතාවයක් සොයාගැනීමට රජය උත්සහ දැරූ බවත් මෙය කිසිලෙසකින්වත් ආගමික පසුබිමකින් ගත් තීරණයක් නොවන බවත් අගමැතිවරයා පවසා තිබේ.

මෙම යෝජනාව නීති විශාරදයින් වෙත යොමු කර ඇති අතර එය නීතියක් බවට පත්වීමට නම් නෙදර්ලන්තයේ පහළ හා ඉහළ මන්තී‍්‍ර මණ්ඩල ද්විත්වය විසින්ම සම්මත කළ යුතුව පවතී.

මේ සමග නෙදර්ලන්තය තුළ නිකාබ් හා බුර්කා පැළඳීම තහනම් කරමින් පණවා තිබූ නීතියක් අහෝසි වනු ඇතැයි පැවසේ.

එය මින් පෙර පැවති රජයේදී ඉස්ලාමික විරෝධී දේශපාලනඥයකු වන ගියර්ට් විල්ඩර්ස් විසින් යෝජනා කරන ලද්දකි.

නෙදර්ලන්තයේ කාන්තාවන් 100-500 අතර ප‍්‍රමාණයක් ඉස්ලාමික මුහුණු ආවරණ පළඳින බව වාර්තා වේ.




මේ වසරේ African Biennale of Photography ඇතුළුව ඇයගේ නිර්මාණ බොහෝ කීර්තිමත් ස්ථානවල ප්‍රදර්ශනය කර තිබේ.
තායිලන්තය මේ වසරේ විවාහ සමානතා පනත් කෙටුම්පතකට අත්සන් කර, අග්නිදිග ආසියාවේ සමලිංගික එක්වීම් පිළිගත් පළමු රට බවට පත් වීමත් සමග ඈන් 'වාඩ්ඩාඕ' චුමාපෝන්හට ප්‍රීතිවීමට හේතු තිබිණි.

ඇය නියෝජිත මන්ත්‍රී මණ්ඩලයේ සහ සෙනෙට් සභාවේ නීති සමාලෝචන කොමසාරිස්වරියක ලෙස කටයුතු කරමින්, පාර්ලිමේන්තුව හරහා පනත් කෙටුම්පත ලබා ගැනීමේ ප්‍රයත්නවලට ඇය පෙරමුණ ගත්තා ය.

දශකයකට වැඩි කාලයක් මානව හිමිකම් සහ LGBTQ+ පවුල් අයිතිවාසිකම් වෙනුවෙන් පෙනී සිටින චුමාපෝන් බැංකොක් ප්‍රයිඩ්හි සම-නිර්මාතෘවරියක සහ දකුණු තායිලන්තයේ ග්‍රාමීය කාන්තා සමලිංගික ක්‍රියාකාරිනියකි.

2020 දී තායිලන්තයේ තරුණ විරෝධතා අතරතුරේ, ඇය ප්‍රජාතන්ත්‍රවාදී ස්ත්‍රීවාදී විමුක්ති පෙරමුණේ නායිකාවක් ලෙස මතු වූ අතර, ඇයගේ ක්‍රියාකාරීත්වය නිසා ඇයට දේශපාලන චෝදනා අටක් එල්ල විය.
ගාසා තීරයේ යුද්ධය ආරම්භ වන විට විසි දෙහැවිරිදි ප්ලෙස්ටියා ඇලේකඩ් විශ්වවිද්‍යාලයෙන් උපාධිය සම්පූර්ණ කළා පමණි. යුද්ධයේ මුල් දිනවල, දැවැන්ත ඊශ්‍රායල ගුවන් ප්‍රහාර අතරතුරේ ඇය සිය මහල් නිවාසයේ සිට වීඩියෝවක් පළ කළා ය.

එය ඉක්මනින් ජනප්‍රිය වූ අතර, පසුව ඇති වූ ගාසා නවතම සිදුවීම්, කවි සහ දිනපොත් සටහන් සමග ඇය ඉන්ස්ටර්ග්‍රෑම්හි අනුගාමිකයන් මිලියන හතරක් රැස් කර ගත්තා ය. මෙම වාර්තා මත පදනම් වූ ඇයගේ මතක සටහන් වන “Eyes of Gaza” ඉතා ම ආසන්න දියකදී ප්‍රකාශයට පත් කිරීමට නියමිත ය.

ඇලේකඩ් One Young World's Journalist of the Year 2024 සම්මානලාභිනියයි. ඇය ලෝක රාජ්‍ය සමුළුව වැනි ඉහළ පෙළේ සංසදවලදී පලස්තීනුවන් වෙනුවෙන් ද පෙනී සිට ඇත.

ඇලේකඩ් 2023 නොවැම්බර් මාසයේදී ගාසාවෙන් පිට වූවා ය. ඇයට බේරූට්හි මාධ්‍ය අධ්‍යයනය පිළිබඳ ශාස්ත්‍රපති උපාධියක් සඳහා ශිෂ්‍යත්වයක් පිරිනමා ඇත.
පසුගිය වසර තුනක කාලයදී පූජා ශර්මා, දිල්ලි හි හිමිකාරීත්වයක් ප්‍රකාශ නොකළ මළ සිරුරු වල අවසන් කටයුතු සිදු කරයි.

තම සොහොයුරා මරා දැමීමෙන් පසු ඔහුගේ අවමංගල්‍ය කටයුතු සඳහා කිසිවෙකු නොපැමිණි හෙයින් ඔහුගේ අවසන් කටයුතු මුලින්ම සිදු කර ඇති ඇගේ පෞද්ගලික අත්දැකීමෙන් ඇයට අභිප්‍රේරණයක් ලැබී ඇත.

හින්දු ආහමේ මෙම භූමිකාව සාම්ප්‍රදායිකව පිරිමින් විසින් දැරූවක් වූ නිසා පූජකයන්ගේ සහ ඇගේ පුළුල් ප්‍රජාවන්ගේ ප්‍රතිවිරෝධයට ඇයට මුහුණ දීමට සිදුවිය.

ප්‍රතිවිරෝධය තිබියදීත්, මරණයේදී සියලු දෙනාට ම හිමි විය යුතු ගෞරවණීයත්වය ලබා දීමේ අරමුණ ඇතිව, ඇයගේ කාර්යයන් සමාජ මාධ්‍ය තුළ හුවමාරු කර ගනිමින් එකිනෙකට වෙනස් විශ්වාස සහ ආගම්වල පුද්ගලයන් 4,000කගේ පමණ අවමංගල්‍ය චාරිත්‍ර ඇය විසින් සිදු කරනු ලැබ තිබේ.
කිරිගිස්ථානයේ සංස්කෘතික උරුමය ආරක්ෂා කිරීම සහ පුනර්ජීවනය කිරීම සනාසුන්සාත් ටොගන්බීවාගේ ප්‍රමුඛ කාර්යයකි.

ද්විතීය ජාතික කෞතුක වස්තු වලින් සමන්විත වන අතර විශාල අමුත්තන් සංඛ්‍යාවක් ආකර්ෂණය කරගන්නා මානව විද්‍යා කෞතුකාගාරයක් ඇය බිෂ්කේෂ්හි පවත්වාගෙන යයි.

කිරිගීස් ප්‍රදේශයේ ගෝත්‍ර 40ක් එක්සේසත් කළ බව කියන රණශූරයෙකුගේ කතාවක් වන මනස් වීර කාව්‍යය ඇතුළුව, කිර්ගිස් සාහිත්‍යය සංරක්ෂණය කිරීම ඇයගේ පරාර්ථකාමී කාර්යයේ කොටසකි.

යුනෙස්කෝ-ලැයිස්තුගත අනුස්මරණ කාව්‍යයේ එක් අනුවාදයක් පද පේළි 500,000 කින් පමණ සමන්විත වන අතර එය ලෝකයේ දිගම වීර කාව්‍යය (හෝමර්ගේ ඔඩිසිට වඩා විසි ගුණයක් දිගු) විය හැකි ය.

ඇකඩමි සම්මානය ඉතිහාසයේ හොඳ ම අධ්‍යක්ෂණයට හිමි කරගත් කාන්තාවන් තිදෙනාගෙන් එක් අයෙකු සහ එය හිමි කරගත් වාර්ගික සුළුතර කණ්ඩායමක පළමු කාන්තාව වන්නේ ඔස්කාර් සම්මාන ලාභී චිත්‍රපට අධ්‍යක්ෂිකා සහ ලේඛිකා ක්ලොයී ජාවෝ ය.

බීජිංහි ඉපදුණු ජාවෝ එක්සත් ජනපදයේ සහ එක්සත් රාජධානියේ දිවි ගෙවුවා ය. ඇගේ සම්මානිත චිත්‍රපටය Nomadland (2020) හි තේමාවක් වන, එඬේරෙකු ලෙස ඇය තමාව විස්තර කරයි.
